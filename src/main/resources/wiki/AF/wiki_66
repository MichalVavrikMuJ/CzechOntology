{"id": "899784", "url": "https://cs.wikipedia.org/wiki?curid=899784", "title": "Albert Fernique", "text": "Albert Fernique\n\nAlbert Fernique (30. června 1841, Paříž – 1898) byl francouzský fotograf, pionýr fotomechaniky.\n\nFernique vystudoval jako inženýr na umělecké střední škole École centrale des arts et manufactures a diplom získal v roce 1862, oficiálně se začal živit jako profesionální fotograf v roce 1873 v Bottinu. V roce 879 se stal členem Francouzské fotografické společnosti Société française de photographie a v letech 1878 a 1889 se zúčastnil výstav v Paříži a v roce 1889 v Anvers.\n\nJeho studio se nacházelo v domě s číslem popisným 31 na ulici rue de Fleurus v Paříži. Reprodukoval fotograficky mnoho monumentálních děl umělců své doby, včetně Jeana-Baptista Carpeauxa, interiérový design, přičemž jeho technika snímání fungovala zejména pro zachycení ambientního světla.\n\nSérie fotografií, které pořídil na místě výroby Bartholdiho Sochy Svobody ve Francii patří mezi jeho nejznámější díla. Albert Fernique se také zajímal o fotomechanické procesy, jako byla litografie a fotogravura, spolupracoval na rozvoji mikrofotografie s René Dagronem (1870).\n\nJeho bratr Victor Fernique byl také fotograf, v roce 1878 uskutečnil fotografickou pouť do Svaté země. Syn Alberta Ferniqua pokračoval v provozování živnosti na stejné adrese od roku 1894. Fotografie Alberta Ferniqua zobrazující pařížské divadlo École centrale (1875) byla zařazena mezi 180 mistrovských děl katedry fotografie Francouzské národní knihovny.\n\n\n"}
{"id": "899785", "url": "https://cs.wikipedia.org/wiki?curid=899785", "title": "Štěpán Habsbursko-Lotrinský", "text": "Štěpán Habsbursko-Lotrinský\n\nŠtěpán František Viktor Habsbursko-Lotrinský (: \"Stefan Franz Viktor, Erzherzog von Österreich\", 14. září 1817, Pešť – 19. února 1867, Menton) byl rakouský arcivévoda a v letech (1847–1848) uherský palatin.\n\nByl nejstarším synem uherského palatina Josefa Antonína a jeho druhé ženy Hermíny z Anhalt-Benburg-Schaumburg-Hoymu. Matka zemřela při jeho narození a chlapec byl spolu se svou sestrou-dvojčetem Hermínou Amálií Marií vychováván otcovou třetí manželkou Marií Doroteou Württemberskou. Dětství strávil na statku svého otce v Alcsutu. Byl velmi nadaný a dostalo se mu skvělého vzdělání, velice ho zajímala státověda, kterou studoval ve Vídni. V roce 1841 cestoval po zemích monarchie a po menších německých knížectví. V letech 1843-1847 byl místodržícím v Čechách.\n\nV roce 1847, po smrti svého otce, byl zvolen uherským palatinem a říšským místodržícím země. V březnu roku 1848, po vypuknutí revoluce předal císaři Ferdinandovi I. Dobrotivému požadavky říšského sněmu, které směřovaly k buržoazní reformě a dalekosáhlé samostatnosti země. Ministerským předsedou první uherské vlády jmenoval hraběte Lájose Batthyányho a v červenci téhož roku zahájil v Pešti první reprezentativní uherský říšský sněm. Po vpádu chorvatského bána Jelačiče do Uher nedokázal vyjednat příměří. Dne 25. září 1848 abdikoval ze své funkce místodržícího a u dvora upadl v nemilost.\n\nDalší léta prožil v ústraní na svém sídle Schaumburg, zděděném po matce. Zde se věnoval geologii a mineralogii. V roce 1858 směl navštívit Vídeň u příležitosti křtu korunního prince Rudolfa. Zemřel v roce 1867 na těžké plicní onemocnění při jedné z cest ve Francii. Jeho ostatky byly převezeny do Budapešti, kde byl také pohřben.\n\nNa jaře roku 1839 přijel do Vídně ruský cesarevič Alexandr Nikolajevič (pozdější car Alexandr II.), který se spřátelil s arcivévodou Albrechtem a se Štěpánem. Toho považoval za důstojného uchazeče o ruku své mladší sestry Olgy. Car Mikuláš I. pozval Štěpána na svatbu své starší dcery, velkokněžny Marie, která se měla konat v srpnu roku 1839, aby arcivévodu sám dobře poznal a aby se Štěpán mohl seznámit se svou předpokládanou nevěstou. Na svatbu však místo něj přijel arcivévoda Albrecht. Carský dvůr v tom viděl intriku Štěpánovy macechy Marie Dorotey Württemberské, která nechtěla mít za příbuznou ruskou kněžnu pro žárlivost na první ženu svého manžela (tou byla teta Olgy Nikolajevny, Alexandra Pavlovna).\n\nRoku 1840 přišel dopis od arcivévody Albrechta, v němž žádal o ruku Olgy Nikolajevny. Ta psala ve svých pamětech:\n\"Byl mi sympatický, chovala jsem k němu úctu a přátelské city. Ale přesto jsem k němu necítila fyzickou přitažlivost, a proto o svatbě nemohlo být řeči. A tak s ohledem na to, že se vedla jednání ohledně Štěpána, bylo Albrechtovi posláno odmítnutí.\"\nAle Štěpán samotný mlčel. Odpověď přišla od kancléře Metternicha. V dopise se psalo o tom, že sňatek Štěpána s Olgou Nikolajevnou není možný, neboť jsou rozdílného vyznání a pravoslaví arcivévodkyně by mohlo znamenat nebezpečí pro jednotu státu tím, že by mohlo vyvolat nežádoucí odezvy mezi slovanským obyvatelstvem Rakouska-Uherska. Sám Štěpán řekl poslu hraběti Medemovi, že věda o citech arcivévody Albrechta k velkokněžně, považoval za správné «odejít stranou».\n\nOlga Nikolajevna se nakonec provdala roku 1846 za württemberského prince následníka, budoucího krále Karla I. Arcivévoda Štěpán se neoženil a nezůstavil žádných potomků.\n\n"}
{"id": "899786", "url": "https://cs.wikipedia.org/wiki?curid=899786", "title": "Katedrála svatého Jiljí (Štýrský Hradec)", "text": "Katedrála svatého Jiljí (Štýrský Hradec)\n\nKatedrála svatého Jiljí, místními zvaný \"Grazer Dom\", je kostel zasvěcený svatému Jiljí v rakouském městě Štýrský Hradec. Je sídlem biskupa štýrské diecéze, zvané Diecéze Graz-Seckau. Kostel byl postaven v letech 1438-62 Fridrichem III. v gotické architektuře. V blízkosti se nachází mauzoleum vládce Ferdinanda II.\n\n"}
{"id": "899789", "url": "https://cs.wikipedia.org/wiki?curid=899789", "title": "Albert Heath", "text": "Albert Heath\n\nAlbert „Tootie“ Heath (* 31. května 1935 Filadelfie, Pensylvánie, USA) je americký jazzový bubeník. Dva jeho starší bratři byli rovněž hudebníky, kontrabasista Percy Heath a saxofonista Jimmy Heath. Svou profesionální kariéru zahájil v roce 1957, kdy nahrál s Johnem Coltranem jeho první album \"Coltrane\". V pozdějších letech hrál na řadě alb různých hudebníků, mezi které patří Art Farmer, Herbie Hancock nebo Yusef Lateef. V roce 1975 spolu se svými bratry a ještě klavíristou Stanleym Cowellem založil kapelu Heath Brothers\n"}
{"id": "899791", "url": "https://cs.wikipedia.org/wiki?curid=899791", "title": "Tutu (album)", "text": "Tutu (album)\n\nTutu je studiové album amerického jazzového trumpetisty Milese Davise, vydané v prosinci 1986 u vydavatelství Warner Bros. Records. Album bylo nahráno od února do března 1986 za výrazné pomoci Marcuse Millera, který je producentem, aranžérem i autorem většiny skladeb (mimo skladby číslo 5, kterou produkoval, aranžoval i napsal George Duke). Miles Davis za album získal cenu Grammy.\n\nAutorem aranží pro veškeré skladby je Marcus Miller, mimo skladby „Backyard Ritual“ − tu aranžoval George Duke. Autoři skladeb jsou uvedeni.\n"}
{"id": "899793", "url": "https://cs.wikipedia.org/wiki?curid=899793", "title": "Tommy Flanagan", "text": "Tommy Flanagan\n\nTommy Flanagan může být:\n\n"}
{"id": "899794", "url": "https://cs.wikipedia.org/wiki?curid=899794", "title": "Tommy Flanagan (hudebník)", "text": "Tommy Flanagan (hudebník)\n\nTommy Flanagan (16. března 1930 Detroit, Michigan, USA − 16. listopadu 2001 New York City, New York, USA) byl americký jazzový klavírista a hudební skladatel. Na klavír začal hrát ve svých pěti letech. Své první album nazvané \"Overseas\" vydal se svým triem, ve kterém s ním hrál bubeník Elvin Jones a kontrabasista Wilbur Little, v roce 1957. několik let působil ve skupině zpěvačky Ella Fitzgeraldové a hrál i na jejích albech. Mimo ní spolupracoval s mnoha dalšími hudebníky, mezi které patří Kenny Burrell, Wes Montgomery, Milt Jackson, John Coltrane, Dizzy Gillespie a spolupracoval také s Georgem Mrazem. Čtyřikrát byl nominován na cenu Grammy a v roce 1996 získal ocenění NEA Jazz Masters.\n"}
{"id": "899795", "url": "https://cs.wikipedia.org/wiki?curid=899795", "title": "Cechovní artikule", "text": "Cechovní artikule\n\nCechovní artikule (též artykule, pořádek či statut) bylo označení pro pravidla a předpisy, které upravovaly organizací cechů na nejvyšší úrovni (tedy měli funkci stanov). Artikule mají velkou cenu pro poznání cechů, protože se často dochovaly a zároveň svoji podrobnosti dobře svědčí o tom jak konkrétní cech fungoval (nebo alespoň měl fungovat). Cech si mohl sestavit vlastní artikule, nicméně častěji si upravoval artikule jiných cechů. V první polovině došlo k omezování cechovní samosprávy v Čechách ze strany státu, v roce 1731 byl vydán generální řemeslnický (jinak cechovní) patent, který nařizoval řadu podrobností cechovního života, včetně nutnosti nechat si artikule potvrdit panovníkem (naopak před patentem bylo potvrzování zcela výjimečné) a v roce 1739 byly vydány tzv. generální cechovní artikule, tedy vzorové cechovní artikule pro cechy.\n\nCechovní organizace řemesel měla své kořeny a souvislost se vznikem měst ve středověku. Vývoj mistrovských cechů byl produktivním a ekonomicky pozitivním faktorem. Svou roli přestaly cechy postupně plnit od 17. století. Přesto patřily cechy na počátku 18. století stále ke klíčovým symbolům městského života, byly základním organizačním faktorem pro řemesla. Zásádní roli pro vznik a fungování cechů hrály městské úřady, které volily cechovní představenstvo, dohlížely nad sazbami a cenami. Také kontrolovaly, spolu s cechovními mistry, kvalitu zboží a rozhodovaly ve sporech mezi cechy i ve sporech členů cechu.\n\nPrimárním psaným předpisem pro fungování cechů byly cechovní artikuly („články“). Šlo o soubory předpisů, v němž byly obsaženy především organizační, sankční a etické normy. Tyto normy určovaly hlavní principy řemeslné produkce, stanovovaly pravomoci a strukturu v jednotlivých ceších, vztahy mezi městskou radou a cechovními mistry apod. Typické bylo zdůraznění povinné zbožnosti řemeslníka, jeho povinnosti ve vztahu ke kvalitě zboží a zákazníkovi, v artikulech nemohla chybět organizační ustanovení, princip výchovy řemeslnického dorostu, postavení cechovních mistrů apod.\n\nPanovník schvaloval řemeslnická statuta jen ve výjimečných případech, což byl příklad artikulů císaře Karla VI. z roku 1731. Tato statuta jsou jakýmsi obecným vzorem a předobrazem dalších cechovních artikulů. Artikule obsahovaly celkem patnáct bodů. V případě artikulů z roku 1731 šlo o tzv. generální cechovní patent pro země Koruny české. \n\n\nReforma cechovního života pak pokračovala i v dalších letech a za života Karla VI. ještě došlo ještě v roce 1739 k vydání generálních cechovních artikulů společných pro všechny druhy cechů.\n\n"}
{"id": "899796", "url": "https://cs.wikipedia.org/wiki?curid=899796", "title": "Padlí révy", "text": "Padlí révy\n\nPadlí révy patří mezi choroby révy vinné. Je způsobovaná houbami \"Erysiphe necator\" a \"Uncinula necator\" (známá také pod jménem nepohlavní formy životního cyklu \"Oidium truckeri\") z čeledi \"Erysiphaceae\". Vyskytuje se zejména na lokalitách s množstvím srážek a trvale vysokou vzdušnou vlhkostí.\n\nPadlí révy patří mezi nejvýznamnější choroby révy vinné. V minulosti byla nejvýznamnější chorobou révy na území ČR plíseň révy (původce \"Plasmopara viticola\"). Vína z infikovaných hroznů mají nižší obsah aromatických látek, cukrů a červená vína obsahují méně barviv (antokyanů). \n\nPodle biolib.cz je pro patogena s označením \"Erysiphe necator\" používáno více rozdílných názvů, například \"Acrosporium tuckeri\" nebo \"Uncinula americana\".\n\nPůvodně bylo padlí révy rozšířeno na jihovýchodě Spojených států amerických na volně rostoucích amerických druzích rodu \"Vitis\". Pohlavní stadium (teleomorfa) popsáno již roku 1834. Do Evropy byl pravděpodobně zavlečen s infikovanými rostlinami. První výskyt choroby na území Evropy byl popsán v roce 1845. V roce 1866 byla choroba zjištěna i v Austrálii. Na počátku 21. století je padlí révy rozšířeno ve všech oblastech pěstování révy. \n\nPrvní výskyt choroby na území Evropy byl pozorován v roce 1845 v Anglii, nepohlavní stadium (anamorfa) bylo zjištěno na rostlinách révy pěstovaných ve sklenících. V následujících letech se choroba rychle šířila. \n\nHostitelskými druhy jsou rostliny čeledi révovitých (\"Vitaceae\")rody \nVývoj patogena je tedy vázán na přítomnost hostitelských druhů a probíhá na povrchu hostitele. Patogen napadá všechny části rostliny. Během vegetace dochází k opakování vývojových cyklů patogenu a s rostoucím počtem cyklů narůstá i intenzita poškození. Rychlost vývoje patogenu závisí od průběhu počasí, především výšky teplot. \n\nPatogen může přezimovat jako mycelium mezi šupinami pupenů („oček“) nebo v podobě plodnic (kleistothecium) na povrchu borky a na opadaných listech. Nejčastějším zdrojem primární infekce je ve většině oblastí pěstování, včetně ČR, přezimující mycelium patogenu. Teplota nižší než -15 °C mycelium zahubí. Askospory snášejí teploty až -27°C. \n\nNa jaře, brzy po vyrašení jsou napadány letorosty vyrůstající z infikovaných pupenů (oček). Na povrchu infikovaných letorostů se zpočátku tvoří povlaky světlého mycelia, později napadená pletiva nekrotizují, tvoří se charakteristické červenohnědé protáhlé skvrny, slabě vyvýšené nad povrch. Na listech vyrůstá mycelium. Listy vadnou, nekrotizují, svinují se. Napadené plody jsou zpočátku pokryté bílým myceliem, později tmavnou, nekrotizují, svrašťují se a bobule odumírají. Typickým příznakem napadení bobulí je tzv. „semenná průtrž“. \n\n„Semenná průtrž“ vzniká poškozením epidermálních buněk bobulí patogenem v pozdějších fázích vývoje, napadené buňky přestávají růst, ale dužnina stále pokračuje v růstu. V důsledku napětí dojde k prasknutí pokožky bobule a vyhřeznutí dužniny a semen. Napadený hrozen vadne, ale zůstává na keři. Poškozené bobule jsou sekundárně napadány dalšími patogeny. \n\nZ přezimovaného mycelia se diferencují konidiofory a tvoří se jednobuněčné konidie. Konidie jsou přenášeny větrem nebo vodními kapkami. \n\nKlíčení konidií probíhá při teplotách (6)7–31(33) °C s optimem 24–25 °C. Klíčení je inhibováno při teplotách nižších než 5 °C. Teplota nad 40 °C konidie ničí. Konidie potřebuje ke klíčení relativní vlhkosti vzduchu 30–95 %. Neklíčí ve vodě (ovlhčení deštěm). Intenzivní nebo vytrvalé dešťové srážky mají naopak negativní vliv na šíření choroby. Důležitým faktorem je také nízká intenzita slunečního záření (oblačné počasí). Obvykle však trvá jeden vývojový cyklus 7–10 dnů. \n\nAskospory se vyvíjejí ve vřeckách (ascum) uvnitř plodnic, kleistothecií. Kleistothecia se tvoří až koncem léta v porostech mycelia. Askospory snášejí i velmi nízké teploty (až -27°C). Pro vývoj askospor je důležitá přítomnost vody ve formě vodních kapek.\n\nBílé až šedobílé mycelium na povrchu rostlin. Mycelium má zpočátku charakter jemné pavučiny. Na podzim se tvoří i konidiofory s konidiemi v podobě jemného bílého poprašku.\nPříznaky napadení padlím jsou charakteristické a zejména pokročilé napadení listů, plodů (bobulí), plodenství (hroznů) patogenem je zcela nezaměnitelné. \n\nVýběr vhodného stanoviště, vytváření optimálních podmínek pro rostliny a nevhodných podmínek pro vznik a šíření choroby. Důležitá je vyrovnaná výživa rostlin, správný poměr živin a dodržení vhodného sponu. Včasné a úplné provádění zelených prací zajistí dobré provzdušnění keřů, rychlejší osychání rostlinných částí a orgánů a snížení nebezpečí vzniku infekcí \n\nEvropské odrůdy révy vinné se vyznačují různým stupněm odolnosti nebo tolerance vůči patogenům. V současnosti však není pěstována žádná geneticky rezistentní odrůda révy k původci padlí révy. Naopak většina pěstovaných odrůd je k padlí citlivých. \n\nZ registrovaných bílých odrůd jsou považovány za odolné: \nTolerantní k padlí je odrůda Rulandské šedé, středně odolná je odrůda Děvín. \nZ modrých odrůd jsou odolné zahraniční odrůdy \nZa tolerantní modré odrůdy jsou považovány odrůdy Kadarka, Merlot, Sangiovese, Grenache. Všechny uvedené modré odrůdy však mají vysoké tepelné nároky a dlouhou vegetační dobu a proto nejsou v ČR vůbec pěstovány, případně pouze v malém rozsahu a v nejkvalitnějších polohách (Merlot). \n\nOdstraňováním infikovaných letorostů při řezu lze pomáhat částečnému snížení infekčního tlaku patogenu. V případě časných infekcí v předchozím roce, kdy byly infikovány spodní pupeny (očka), které i po řezu zůstávají na keři, však zůstávají infekční zdroje zachovány. Proto má včasné zahájení ochrany a její kvalitní provedení vliv i na rozsah napadení v roce následujícím. Mechanická ochrana spočívá v případném odstraňování silně napadených rostlinných částí nebo orgánů, které by zabránilo dalšímu šíření choroby. \n\nV současné době není v ČR dostupný žádný biologický preparát proti původci padlí révy. Na územích, které nejsou územím ČR jsou na počátku 21. století některé biologické přípravky registrovány. Prodáván je přípravek obsahující konidie hyperparazitické houby \"Ampelomyces quisqualis\" Ces. (\"Deuteromycetes\") nebo \"Pseudozyma flocculosa\" (Traquair, Shaw & Jarvis).\n\nJedním z nejdéle používaných fungicidů je síra, která se používá v ochraně proti původcům houbových chorob již více než 150 let. Dobrá účinnost síry ale nastává až při teplotách nad 18°C. Při teplotě nad 32°C a vysoké relativní vlhkosti vzduchu působí síra fytotoxicky. \n\nK zajištění ochrany po celé vegetační období je zapotřebí více ošetření. V systémech integrovaného pěstování révy v rámci agroenvironmentálních opatření byl stanoven limit maximálně 6 ošetření proti padlí révy během sezóny. Na základě výjimky z Nařízení vlády č. 79/2007 Sb., v platném znění, byl limit počtu povolených ošetření zvýšen na 8, avšak při současném krácení výše dotace o 25 % při 7 ošetřeních a o 50 % při 8 ošetřeních. \n\nV ČR se využívá prognostických metod, které jsou založeny na vyhodnocování ekologických požadavků patogenu (tj. vhodnosti meteorologických podmínek – úhrnu srážek a teploty). Systém Galati-Vitis představuje tzv. systém na podporu rozhodování (Decision support system = DSS), jde o aplikaci provozovanou on-line. \n\nNa základě růstové fáze porostu lze signalizovat termín ošetření. Proti primárním konidiovým infekcím signalizuje fáze 6 listů (tj. přibližně 3–4 týdny po vyrašení). Další ošetření se zahájí až těsně před květem nebo dokonce až krátce po odkvětu révy. \n\nPo intenzivních srážkách je třeba postřik kontaktně působícími přípravky ihned obnovit. Na závěr období ošetřování se doporučuje opakovaně použít přípravky ze skupiny strobilurinů. Období ohrožení hroznů a tedy ošetřování révy končí až ve fázi zrání, zaměkání hroznů, infekce probíhají až do dosažení 8% obsahu cukru, sporulace (tvorba konidií) končí až při dosažení 12% cukernatosti hroznů.\n\nSeznam podle informací SRS..\n\n"}
{"id": "899797", "url": "https://cs.wikipedia.org/wiki?curid=899797", "title": "Thad Jones", "text": "Thad Jones\n\nThad Jones (28. března 1923 Pontiac, Michigan, USA – 20. srpna 1986 Kodaň, Dánsko) byl americký jazzový trumpetista, hráč na křídlovku a hudební skladatel. Dva z jeho bratrů, bubeník Elvin Jones a klavírista Hank Jones byli rovněž jazzoví hudebníci. V roce 1954 se stal členem orchestru Count Basieho, ze kterého odešel v roce 1963. O dva roky později založil společně s Melem Lewisem vlastní orchestr, ve kterém působil až do roku 1978. Vydal několik alb pod svým jménem a hrál i na albech jiných hudebníků, mezi které patří Herbie Hancock, Sonny Stitt, Dexter Gordon, Charles Mingus, Yusef Lateef nebo Milt Jackson.\n"}
{"id": "899799", "url": "https://cs.wikipedia.org/wiki?curid=899799", "title": "Pontiac (Michigan)", "text": "Pontiac (Michigan)\n\nPontiac je město v okrese Oakland County ve státě Michigan ve Spojených státech amerických. S celkovou rozlohou 52,52 km² byla hustota zalidnění 1133,2 obyvatel na km².\n\nPrvní osadníci na území dnešního města dorazili v roce 1818, v roce 1837 se Pontiac stal vesnicí, která byla uznána státem ve stejném roce. V roce 1861 se Pontiac stal městem. Ve 20. století se značně rozrostl díky automobilovému průmyslu.\n\nPodle sčítání lidu z roku 2010 zde žilo 59 515 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 16,5% populace.\n"}
{"id": "899801", "url": "https://cs.wikipedia.org/wiki?curid=899801", "title": "Mickey Roker", "text": "Mickey Roker\n\nMickey Roker (3. září 1932 Miami, Florida – 22. května 2017 Filadelfie, Pensylvánie) byl americký jazzový bubeník. Když mu bylo deset let, zemřela mu matka a on se přestěhoval ke své babičce do Filadelfie, kde mu jeho strýc koupil první bicí soupravu. Počátkem šedesátých let začal hrát se saxofonistou Willisem Jacksonem a klavíristou Juniorem Mancem. V pozdějších letech spolupracoval například s hudebníky, jako byli Herbie Hancock, Sonny Rollins, Milt Jackson, Dizzy Gillespie nebo Gene Ammons.\n"}
{"id": "899802", "url": "https://cs.wikipedia.org/wiki?curid=899802", "title": "Duluth", "text": "Duluth\n\nDuluth může být:\n\n"}
{"id": "899803", "url": "https://cs.wikipedia.org/wiki?curid=899803", "title": "Duluth (Minnesota)", "text": "Duluth (Minnesota)\n\nDuluth je město v okrese St. Louis County ve státě Minnesota ve Spojených státech amerických.\n\nK roku 2010 zde žilo 86 265 obyvatel. S celkovou rozlohou 226,44 km² byla hustota zalidnění 380,96 obyvatel na km².\n\nNarodili se zde například písničkář Bob Dylan nebo hokejista Phil Verchota.\n"}
{"id": "899805", "url": "https://cs.wikipedia.org/wiki?curid=899805", "title": "Vojín Benjaminová", "text": "Vojín Benjaminová\n\nVojín Benjaminová, anglicky \"Private Benjamin\", je americká filmová komedie z roku 1980 s režiséra Howarda Zieffa s Goldie Hawnovou v hlavní roli, která za ni byla nominována na Oscara. Jde o situační komedii, kdy se mladá a půvabná žena z dobře situované středostavovské rodiny nešťastnou shodou náhod a díky osobnímu neštěstí (její druhý novomanžel zemře na infarkt během prvního manželského milování o svatební noci) ocitne v Armádě Spojených států amerických.\n\nFilm byl ve své době komerčně velmi úspěšný a proto byl také následně zpracován do stejnojmenné televizní minisérie.\n\n"}
{"id": "899811", "url": "https://cs.wikipedia.org/wiki?curid=899811", "title": "Eldorado (rozcestník)", "text": "Eldorado (rozcestník)\n\nEl Dorado nebo Eldorado či Eldorádo může být:\n\n\n\n"}
{"id": "899814", "url": "https://cs.wikipedia.org/wiki?curid=899814", "title": "Let American Airlines 191", "text": "Let American Airlines 191\n\nLet American Airlines 191 byl pravidelný let spojující Chicago a Los Angeles. 25. května 1979 stroj DC-10 (reg. N110AA), který na něm létal, nezvládl startovací manévr a zřítil se. Zahynulo všech 271 osob na palubě a další dvě osoby na zemi. Jde o nejsmrtonosnější nehodu v historii letectví na území USA a druhou nejsmrtonosnější nehodu v historii DC-10.\n\nVyšetřování prokázalo, že prvotní příčinou problémů letounu byla chyba údržby, která kvůli úspoře času používala výrobcem neschválený postup výměny motorů, který příliš namáhal některé součástky ukotvení motoru. V důsledku toho došlo k jejich narušení a následně během startu ještě na startovací dráze k odtržení motoru číslo 1. \n\nJelikož letoun už nebylo možné v dané fázi startu zastavit, posádka pokračovala ve startu a vzlétla. Levé křídlo však bylo vážně poškozeno, část elektrozařízení (včetně klíčových senzorů) v něm přestala fungovat a ztráta hydraulické kapaliny způsobila samovolné zatažení slotů. Jelikož posádka, která si patrně nebyla odtržení motoru a poškození křídla vědoma a domnívala se, že jde jen o selhání motoru, zároveň v souladu se standardními postupy v případě podobných potíží snížila rychlost letu na minimum, došlo ke ztrátě vztlaku na levém křídle a převrácení letounu, který se zřítil k zemi.\n\nPo dílu věnovaly nehodě dokumentární seriály \"Letecké katastrofy\" a \"Vteřiny před katastrofou\".\n\n"}
{"id": "899819", "url": "https://cs.wikipedia.org/wiki?curid=899819", "title": "Polská lidová republika", "text": "Polská lidová republika\n\nPolská lidová republika, zkráceně PLR, ( ) byl oficiální název Polska v letech 1952–1989. Předtím, v letech 1945–1952 existoval pod názvem Polská republika (polsky ). Státní útvar navazoval na předválečnou druhou Polskou republiku, takže se vlastně jednalo již o třetí republiku, z ideologických důvodů se však po druhé světové válce číslování neužívalo.\n\nPolsko se po válce dostalo do sovětské sféry vlivu. Již v roce 1945 byla provedena agrární reforma, byl znárodněn průmysl, banky a doprava. V roce 1949 byla zahájena násilná kolektivizace zemědělství, která však skončila krachem. Po Stalinově smrti došlo v roce 1956 k masovým protisovětským nepokojům v Poznani, které však byly potlačeny. V témže roce se dostal do pozice prvního tajemníka PSDS Władysław Gomułka, který prohlásil program reforem. I když se nejprve dostal do sporu se sovětskými představiteli, kteří hrozili ozbrojeným konfliktem, nakonec se situace vyřešila a Polsko začalo reformy, které dostaly pojmenování Gomułkovo tání. Došlo k uvolnění poměrů, avšak hospodářská situace se v 60. letech neustále zhoršovala. V roce 1968 se Polsko zúčastnilo intervence vojsk Varšavské smlouvy do Československa. V roce 1970 vypukly stávky ve městech Gdaňsk, Štětín, Gdyň, které byly krvavě potlačeny a přinesly desítky mrtvých a stovky zatčených. Po nich se do čela Polska dostal Edward Gierek, avšak ani pod jeho vedením se hospodářství nezlepšovalo. 6. října 1978 byl římským papežem zvolen krakovský biskup Karol Wojtyla, který přijal jméno Jan Pavel II., a který se stal ikonou nejen polského protikomunistického odboje.\n\nV roce 1980 vzniklo v gdaňských loděnicích stávkové hnutí, do čela kterého se postavil Lech Wałęsa. Ten se stal vůdcem odborové organizace Solidarita, která se postupně stala rozhodujícím opozičním hnutím. V prosinci 1981 zřídil generální tajemník Polské sjednocené dělnické strany Wojciech Jaruzelski protiústavní Vojenskou radu národní záchrany (polsky \"Wojskowa Rada Ocalenia Norodowego\", \"WRON\"), která se prohlásila nadřazenou politickým orgánům, a vyhlásil válečný stav (polsky \"stan wojenny\") a stanné právo. Byla zakázána Solidarita a potlačena revolta Solidarity, polské církve i všech sympatizantů. Konflikt mezi státní mocí a odbojem vedeným solidarity za podpory katolické církve trval prakticky až do začátku roku 1989, kdy došlo k novým mohutným stávkám a kdy polské vedení uznalo Solidaritu a na základě dohod kulatého stolu vyhlásilo svobodné volby, které se konaly 4. června 1989. V nich utrpěli komunisté totální porážku a Polsko nastoupilo k cestě k demokracii.\n"}
{"id": "899821", "url": "https://cs.wikipedia.org/wiki?curid=899821", "title": "Struktura SCTP paketu", "text": "Struktura SCTP paketu\n\nStream Control Transmission Protocol (SCTP) má jednodušší strukturu paketu než TCP. Každý paket má dvě části:\n\nKaždý SCTP paket musí začínat společnou hlavičkou délky 12 bytů, která obsahuje následující informace:\n\n\n\n\n\nKaždý SCTP paket se skládá ze společné hlavičky a informačních chunků.\nVšechny chunky mají stejný formát a liší se pouze obsahem.\nNa obrázku vpravo je chunk vyznačen zeleným pozadím.\n\n\n\n\n\nPokud se délka chunku nerovná násobku 4, pak protokol implicitně doplní (padding) chunk byty s kódem 0.\n\nKaždý typ chunku může definovat sadu parametrů, které jsou umístěny uvnitř pole hodnota chunku (a jejichž délka je zahrnuta v délce chunku).\n\nExistují dva typy parametrů:\n\nPro volitelné parametry (které mají proměnnou délku) se pole typ parametru, délka parametru a hodnota parametru chovají jako příslušná pole v chunku.\nMinimální velikost parametru 4 byty je použita, když je pole hodnota parametru prázdné a parametr obsahuje pouze pole typ parametru a délka parametru.\n\nRFC 2960 definuje následující seznam typů chunků.\n\nNásledují tabulky definující jednotlivé chunky a jejich parametry. Na obrázcích jsou použity následující barvy podkladu:\n\nINIT ACK chunk obsahuje stejné hodnoty jako INIT, ale typ chunku je vždy 2.\n\nZatím není definován.\n\nZatím není definován.\n\n\n"}
{"id": "899826", "url": "https://cs.wikipedia.org/wiki?curid=899826", "title": "Seznam cizinců v Los Angeles Kings", "text": "Seznam cizinců v Los Angeles Kings\n\nToto je seznam cizinců, kteří alespoň jednou nastoupili za hokejový tým Los Angeles Kings hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "899828", "url": "https://cs.wikipedia.org/wiki?curid=899828", "title": "Sána", "text": "Sána\n\nSána (německy \"Saane\", francouzsky \"Sarine\") je jedna z největších řek ve Švýcarsku. 128 kilometrů dlouhý tok se přibližně 15 km od západně od města Bern vlévá do řeky Aar. Řeka protéká kantony Valais, Bern, Vaud a Fribourg.\n"}
{"id": "899831", "url": "https://cs.wikipedia.org/wiki?curid=899831", "title": "Peter Bašista", "text": "Peter Bašista\n\nPeter Bašista (* 6. dubna 1985, Prešov) je slovenský fotbalový obránce, od února 2017 hráč polského klubu Polonia Bytom.\n\nSvoji fotbalovou kariéru začal v MFK Slovan Sabinov. V průběhu mládeže zamířil do 1. FC Tatran Prešov. V klubu se v roce 2001 propracoval do prvního týmu. V Mars superlize debutoval v polovině července 2001 ve věku 16 let a 98 dní, čímž se stal nejmladším hráčem v historii slovenské nejvyšší ligy.\n\nNásledně přestoupil nejprve do FC Steel Trans Ličartovce a poté do MŠK Žilina. V roce 2005 se stal hráčem MFK Košice. O tři roky později přestoupil do českého týmu AC Sparta Praha, obratem byl poslán na hostování do 1. FC Tatran Prešov. V létě 2012 se po skončení hostování v Tatranu a konci smlouvy ve Spartě vrátil do Košic. V sezóně 2013/14 vyhrál s Košicemi slovenský fotbalový pohár, ve finále jeho mužstvo porazilo ŠK Slovan Bratislava 2:1. Díky tomu hrál ve 2. předkole Evropské ligy UEFA 2014/15 proti FC Slovan Liberec. Po sezóně 2014/15, kdy mužstvo administrativně sestoupilo do druhé slovenské ligy, v Košicích skončil. V červenci 2015 odešel do druholigového slovenského klubu TJ Iskra Borčice, dohodl se na půlročním angažmá. V týmu se sešel s Jánem Novákem, se kterým působil v Košicích.\nV únoru 2017 podepsal půlroční kontrakt s polským třetiligovým klubem Polonia Bytom.\n\n"}
{"id": "899832", "url": "https://cs.wikipedia.org/wiki?curid=899832", "title": "Morten Olsen", "text": "Morten Olsen\n\nMorten Per Olsen (* 14. srpna 1949, Vordingborg, Dánsko) je bývalý dánský fotbalový obránce či záložník a později fotbalový trenér dánského národního týmu. Ve fotbalovém prostředí byl k dubnu 2013 jediným mužem, který dosáhl mety 100 a více absolvovaných zápasů v národním týmu jako hráč i jako trenér. V letech 1983 a 1986 získal v Dánsku ocenění Fotbalista roku.\n\nOlsen odehrál za dánský reprezentační výběr do 21 let pět zápasů, v nichž jednou skóroval.\n\nV A-týmu Dánska zažil debut 23. září 1970 v domácím utkání s Norskem během turnaje Nordic Tournament 1970. Byla to vítězná premiéra, Dánsko porazilo svého soupeře 1:0. Celkem odehrál 102 zápasů a vstřelil 4 góly.\n\nZúčastnil se Mistrovství Evropy 1984 ve Francii, kde Dánsko podlehlo v semifinále Španělsku 5:4 na penalty (po prodloužení byl stav 1:1) i následujícího Mistrovství Evropy 1988 v Západním Německu (Dánsko skončilo s 0 body již v základní skupině A).\n\nBěhem své trenérské dráhy působil v klubech Brøndby IF, 1. FC Köln a Ajax Amsterdam. Od roku 2000 trénuje A-mužstvo Dánska, které dovedl na MS 2002 (prohra 0:3 v osmifinále s Anglií), EURO 2004 (porážka 0:3 ve čtvrtfinále s Českou republikou), MS 2010 (vyřazení v základní skupině E) a EURO 2012 (vyřazení v základní skupině B).\n\nRoku 2015 po 15 letech ukončil své působení u národního týmu, poté co jeho svěřenci neuspěli v baráži o EURO 2016 proti Švédsku.\n\n"}
{"id": "899834", "url": "https://cs.wikipedia.org/wiki?curid=899834", "title": "Bialik", "text": "Bialik\n\nBialik může znamenat:\n\n"}
{"id": "899837", "url": "https://cs.wikipedia.org/wiki?curid=899837", "title": "Mathurin Jacques Brisson", "text": "Mathurin Jacques Brisson\n\nMathurin Jacques Brisson (30. duben 1723 Fontenay-le-Comte – 23. červen 1806 Croissy-sur-Seine) byl francouzský zoolog a fyzik. V oblasti zoologie je nejproslulejší jeho šestidílná práce \"Ornitologia\" z let 1860–1863. Systém klasifikace ptáků, který zde vytvořil, byl užíván téměř sto let. Rozlišil 26 řádů a 115 rodů. Když mu bylo znemožněno věnovat se dále zoologii, byl jmenován profesorem fyziky („přírodní filozofie“) na univerzitách v Navarre a v Paříži.\n\n\n"}
{"id": "899838", "url": "https://cs.wikipedia.org/wiki?curid=899838", "title": "Rýnské vodopády", "text": "Rýnské vodopády\n\nRýnské vodopády () jsou největší vodopády v Evropě (největší, co se týče vodnatosti).\n\nVodopády leží na horním Rýnu mezi obcemi Neuhausen am Rheinfall a Laufen-Uhwiesen, nedaleko města Schaffhausen v severní části Švýcarska , mezi kantony Schaffhausen a Curych. Jsou 150 m široké a 23 m vysoké. V zimních měsících je průměrný průtok vody jen 250 m³/s, zatímco v létě se zvyšuje až na 700 m³/s. Maximálního průtok 1250 m³/s byl naměřen v roce 1965, a nejnižší 95 m³/s v roce 1921.\n"}
{"id": "899839", "url": "https://cs.wikipedia.org/wiki?curid=899839", "title": "Tomáš Huk", "text": "Tomáš Huk\n\nTomáš Huk (* 22. prosince 1994, Košice) je slovenský obránce, od roku 2016 působí v DAC Dunajská Streda. Hraje na pozici stopera (středního obránce), alternativně může nastoupit na postu defenzivního záložníka.\n\nSvoji fotbalovou kariéru začal v MFK Košice, kde se v roce 2012 dostal do prvního týmu. V sezóně 2013/14 vyhrál s Košicemi slovenský fotbalový pohár, ve finále jeho mužstvo porazilo ŠK Slovan Bratislava 2:1.\n\nV únoru 2016 jej získal klub DAC Dunajská Streda.\n\nNastupoval za některé slovenské mládežnické reprezentace včetně U21.\nTrenér Pavel Hapal jej zařadil do 23členné nominace na Mistrovství Evropy hráčů do 21 let 2017 v Polsku.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 8. ledna v Abú Zabí proti Ugandě (porážka 1:3) a byl i u vysoké prohry 0:6 12. ledna proti Švédsku.\n\n"}
{"id": "899841", "url": "https://cs.wikipedia.org/wiki?curid=899841", "title": "Dmitrij Grigorjevič Pavlov", "text": "Dmitrij Grigorjevič Pavlov\n\nDmitrij Grigorjevič Pavlov (; – 22. července 1941) byl sovětský generál, který během počáteční invaze do Sovětského svazu v červnu 1941 (operace Barbarossa) velel sovětskému Západnímu frontu. Poté, co jeho síly během několika prvních dnů kampaně utrpěly těžké porážky, byl odvolán z velení, zatčen, obviněn z neschopnosti a popraven. V roce 1956 byl rehabilitován.\n\nPocházel z rolnické rodiny. Vojenskou dráhu zahájil jako dobrovolník v první světové válce, zakrátko byl povýšen na poddůstojníka. Účastnil se ruské občanské války, španělské občanské války, sovětsko-japonských pohraničních konfliktů i zimní války.\n\nV Rudé armádě sloužil od roku 1919, velel nejdříve útvarům jezdectva, později mechanizovaného vojska. V roce 1928 vystudoval Frunzeho vojenskou akademii a před válkou působil ve funkci náčelníka obrněných a tankových vojsk Rudé armády. Zasazoval se o předání tehdy převažujících lehkých tanků pěchotě a vytvoření velkých tankových svazků z moderních typů tanků. Výrazně se zasloužil o uvedení legendárního tanku T-34 do výroby.\n\nJako jeden z prvních generálů Rudé armády byl 22. února 1941 povýšen do druhé nejvyšší sovětské vojenské hodnosti armádního generála.\n\nD. G. Pavlov byl ale také prvním generálem Rudé armády, který byl po vypuknutí války zbaven velení. Krátce po německém útoku na Sovětský svaz, který jemu podřízená vojska zastihl zcela nepřipravena, ztratil jako velitel Západního frontu kontrolu nad situací. Oproti tomu např. námořní flotila SSSR byla v plné bojové pohotovosti, což ukazuje na zanedbání povinností či zradu Pavlova. Několik dní byl nezvěstný, odjel k vojskům, aniž informoval generální štáb vrchního velení, jaká je na jeho úseku fronty situace a kde se sám nachází.\n\nNa základě Stalinova rozkazu byl maršálem Žukovem (v té době náčelníkem generálního štábu) dne 30. června 1941 povolán do Moskvy. Po příjezdu do Moskvy následujícího dne byl Pavlov zbaven funkce velitele Západního frontu. 16. července byl výnosem Státního výboru obrany spolu s generály Klimovskichem, Grigorjevem, Korobkovem, Kosobuckým, Selichovem, Galaktionovem a plukovními komisaři Kuročkinem a Jelisejevem postaven před vojenský tribunál, odsouzen a 22. července popraven zastřelením.\"\"Vyšetřováním bylo zjištěno, že obžalovaní Pavlov a Klimovskich ve funkcích - první: velitele vojsk Západního frontu a druhý: náčelníka štábu téhož frontu, v období začátku bojové činnosti německých vojsk proti SSSR projevili zbabělost, nečinnost, neuspořádanost, dopustili rozklad řízení vojsk, zanechávání výzbroje nepříteli bez boje a svévolné opouštění bojových pozic útvary Rudé armády, čímž dezorganizovali obranu země a darovali nepříteli možnost prolomit frontu Rudé armády.\"\"Dne 31. července 1957 byl na základě osobní intervence Nikity Sergejeviče Chruščova vojenským kolegiem nejvyššího soudu Sovětského svazu Dmitrij Grigorijevič Pavlov rehabilitován a 25. listopadu 1965 mu byl vrácen titul Hrdiny Sovětského svazu a ostatní vyznamenání.\n\n"}
{"id": "899842", "url": "https://cs.wikipedia.org/wiki?curid=899842", "title": "Peter Kavka", "text": "Peter Kavka\n\nPeter Kavka (* 20. listopadu 1990, Košice, Československo) je slovenský fotbalový obránce, od ledna 2017 hráč klubu MFK Zemplín Michalovce.\n\nSvoji fotbalovou kariéru začal v MFK Košice, kde se v roce 2012 dostal do prvního týmu. V sezóně 2013/14 vyhrál s Košicemi slovenský fotbalový pohár, ve finále jeho mužstvo porazilo ŠK Slovan Bratislava 2:1. Díky tomu hrál ve 2. předkole Evropské ligy UEFA 2014/15 proti FC Slovan Liberec. Po sezóně 2014/15, kdy mužstvo administrativně sestoupilo do druhé slovenské ligy, v Košicích skončil.\n\nOd února 2016 do ledna 2017 působil v českém klubu FC Sellier & Bellot Vlašim hrajícím FNL. V lednu 2017 přestoupil do MFK Zemplín Michalovce, kde podepsal kontrakt na dva roky.\n\n"}
{"id": "899844", "url": "https://cs.wikipedia.org/wiki?curid=899844", "title": "František Pavúk", "text": "František Pavúk\n\nFrantišek Pavúk (* 21. července 1993, Košice, Slovensko) je slovenský fotbalista, od ledna 2016 hráč klubu FC Lokomotíva Košice. Je to univerzální fotbalista schopný zahrát v obraně, záloze i útoku. Typicky hraje na levé straně obrany.\n\nSvou fotbalovou kariéru začal v MFK Košice, kde se v roce 2012 dostal do prvního týmu. Klub se v létě 2015 přejmenoval na FC VSS Košice. Poté dal v klubu výpověď z důvodu nevyplacené mzdy ze strany FC VSS, Slovenský fotbalový svaz ji uznal a Pavúk se stal volným hráčem. Na začátku roku 2016 byl na testech v polském týmu Radoma Radom. Následně začal trénovat s FC Lokomotíva Košice, rivalem FC VSS z DOXXbet ligy v sezóně 2015/16. Do Lokomotívy následně přestoupil.\n\n"}
{"id": "899845", "url": "https://cs.wikipedia.org/wiki?curid=899845", "title": "Saladin Ahmed", "text": "Saladin Ahmed\n\nSaladin Ahmed (*4. října 1975, Detroit, USA) je americký spisovatel fantasy a science fiction a básník.\n\nNarodil se v Detroitu ve státě Michigan rodičům libanonsko-egyptského a irsko-polského původu. Jeho otec Ismael Ahmed byl námořníkem v obchodním loďstvu, později pracoval jako dělník v továrně, jeho matka Mary O'Learyová byla politickou aktivistkou.\nVyrůstal v Dearbornu, městě s velkou a významnou arabskoamerickou komunitou. Po střední škole Ahmed navštěvoval Henry Ford Community College, ze které přešel na University of Michigan v Ann Arbor, kde vystudoval americká studia. Poté absolvoval postgraduální studium kreativního psaní na Brooklyn College v New Yorku a angličtiny na Rutgers University v New Jersey.\n\nJeho poezie byla oceněna několika stipendii a více než deset let vyučoval psaní na vysokých školách. V roce 2007 si vzal za ženu psycholožku a textařku Hayley Thompsonovou, se kterou má dvojčata: dceru Naimu a syna Malcolma. V současnosti žije na předměstí Detroitu a živí se jako profesionální spisovatel.\n\nKromě poezie na sebe začal upozorňovat svými povídkami, které publikoval v nejrůznějších žánrových časopisech a antologiích. V roce 2009 se jeho povídka \"Where Virtue Lives\" dostala do finále ceny Harper's Pen Award. V roce 2010 byl Ahmed nominován na Cenu Johna W. Campbella pro nejlepšího nového autora. Ve stejném roce byla jeho povídka \"Hooves and the Hovel of Abdel Jameela\" nominována na cenu Nebula za nejlepší povídku. Tato povídka se dočkala českého vydání v časopise XB-1 (5/2011) jako \"Tajemství chatrče Abdela Jameely\" v překladu Blanky Petákové.\n\nV únoru 2012 vydalo nakladatelství DAW Books jeho román \"Throne of the Crescent Moon\", odehrávající se ve fantastickém světě inspirovaném orientálními pohádkami Tisíce a jedné noci. Jde o první část chystané trilogie \"The Crescent Moon Kingdoms\". Román vyšel také ve Velké Británii, byl přeložen do polštiny a češtiny. Česky vyšel v dubnu 2013 pod názvem \"Půlměsíční trůn\" v překladu Vojtěcha Sedláčka.\n\nOd roku 2017 také píše komiksy. Jeho první počin byla měsíční série Black Bolt pro Marvel Comics, která vychází od května 2017. V roce 2018 začne taktéž pro Marvel vycházet jeho série Exiles.\n\nRomán \"Půlměsíční trůn\" popisuje dobrodružství stárnoucího lovce ghúlů, doktora Adúly Maslúda, a jeho pomocníka, mladého a zbožného derviše jménem Rasíd bas Rasíd. Příběh se z velké části odehrává v Dhamsavátu, hlavním městě Abasénu a Půlměsíčních království, jehož předobrazem byl jak středověký Bagdád, tak i slavný Lankhmar z knih klasika žánru Fritze Leibera. Adúla, navzdory narůstající únavě ze své náročné profese, se vydává na ještě jednu výpravu po stopách ghúlů, kteří zavraždili neteř jeho dávné lásky. Se svým společníkem za dramatických okolností potkává Zamíu, dívku z pouště, jejíž rodina byla celá pobita neznámými netvory. Společně zjišťují, že stojí proti nepříteli mnohem mocnějšímu, než si mysleli, a vrací se zpět do Dhamsavátu, aby požádali o pomoc své přátele, mága Davúda a alchymistku Litáz. Díky nim se jim podaří odhalit nitky spiknutí, které sahá až na nejvyšší místa, do Půlměsíčního paláce – sídla krutého kalifa.\n\nKniha upoutala americkou kritiku zejména originálním prostředím, ale také důrazem na vztahy mezi jednotlivými protagonisty a jejich víru.\n\n\n\n\nAhmedova poezie se objevila v následujících časopisech a antologiích:\n\n"}
{"id": "899848", "url": "https://cs.wikipedia.org/wiki?curid=899848", "title": "Bitarová", "text": "Bitarová\n\nBitarová ( ) je obec v okrese Žilina na severozápadě Slovenska. V roce 2011 zde žilo 684 obyvatel.\n\nÚzemí obce Bitarová leží v západní části Žilinské kotliny v údolí Bitarovského potoka.\n\nV obci se nalezly stopy osídlení z mladší doby bronzové a období Velkomoravské říše. První zmínka o obci pochází z roku 1393, pravděpodobně však byla osídlena už dříve.\n\n"}
{"id": "899850", "url": "https://cs.wikipedia.org/wiki?curid=899850", "title": "Martin Bukata", "text": "Martin Bukata\n\nMartin Bukata (* 2. října 1993, Košice) je slovenský fotbalový záložník, od ledna 2019působící v MFK Karviná. Je bývalým slovenským reprezentantem. Jeho oblíbeným klubem je katalánský klub FC Barcelona, oblíbeným fotbalistou španělský záložník Andrés Iniesta.\n\nSvoji fotbalovou kariéru začal v MFK Košice (nyní FC VSS Košice).\n\nPřed jarní částí sezony 2011/12 se propracoval do prvního mužstva. V ročníku 2013/14 vyhrál s Košicemi slovenský fotbalový pohár, ve finále 1. května 2014 jeho mužstvo porazilo ŠK Slovan Bratislava 2:1, Bukata dal vítězný gól a byl vyhlášen mužem zápasu. Díky triumfu v poháru hrál s Košicemi ve 2. předkole Evropské ligy UEFA 2014/15 proti FC Slovan Liberec.\n\nPodle některých zpráv odešel na podzim 2015 z Košic do polského prvoligového klubu Piast Gliwice, tou dobou vedoucího týmu Ekstraklasy 2015/16 vedeného trenérem Radoslavem Látalem, který Bukatu trénoval v Košicích. Podle všeho mu měla běžet výpovědní lhůta vůči klubu, v říjnu 2015 ještě hrál soutěžní zápas ve slovenské druhé lize. Ke své situaci a možnému odchodu do Gliwic poznamenal: \"Môj prípad je v štádiu riešenia, zatiaľ neviem, ako to celé dopadne. Bol som sa pozrieť v Gliwiciach, ale doteraz som trénoval len v Košiciach. (Můj případ se řeší, zatím nevím, jak to celé dopadne. Byl jsem se podívat v Gliwicích, ale dosud jsem trénoval jen v Košicích.)\" V listopadu 2015 odvolací komise Slovenského fotbalového svazu zrušila jeho výpovědní lhůtu, což v praxi znamenalo, že Bukata byl nadále hráčem FC VSS Košice, kde měl platnou smlouvu do léta 2017, a nemohl svévolně odejít. Celkem za tým odehrál 88 utkání, ve kterých vsítil 4 góly.\n\nV lednu 2016 se již přestup do polského klubu Piast Gliwice realizoval a hráč podepsal s týmem kontrakt do konce ročníku 2017/18.\n\nV Ekstraklase za Piast debutoval v ligovém utkání 22. kola (13. 2. 2016) proti Górniku Łęczna (remíza 1:1), když v 62. minutě vystřídal Macieje Jankowského. Celkem v ročníku 2015/16 odehrál 14 utkání, gól nevstřelil. V sezóně s týmem dosáhl historického umístění, když Piast skončil na druhé příčce ligové tabulky a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterým byl po prohře 0:3 a remíze 0:0 vyřazen.\n\nV létě 2018 přestoupil do klubu Benevento Calcio ve druhé italské lize, kde podepsal tříletý kontrakt. V týmu nehrál ani v jediném soutěžním utkání, zpočátku měl zdravotní problémy, ale neprosadil se ani po uzdravení.\n\nPo půlroce odešel z Itálie jako volný hráč a přestoupil do MFK Karviná.\n\nAktuální k 28. květnu 2016\n\nMartin Bukata je bývalým mládežnickým reprezentantem Slovenska. Nastupoval za výběry do 19 a 21 let. V lednu 2017 odehrál dva zápasy za reprezentační A-tým.\n\n"}
{"id": "899851", "url": "https://cs.wikipedia.org/wiki?curid=899851", "title": "Q.921", "text": "Q.921\n\nQ.921 neboli LAPD ( ) je protokol linkové vrstvy používaný pro přenos účastnické signalizace systému Digital subscriber Signalling System No. 1 v kanálu D uživatelského rozhraní ISDN. Zajišťuje, že signalizační zprávy budou doručovány bez chyb a ve správném pořadí.\n\nLAPD standardy jsou definovány v ITU-T doporučeních Q.920/I.440 and Q.921/I.441. Protokol Q.921 je odvozený z HDLC.\n\nFormát rámce vychází z HDLC:\n\nFlag, bit stuffing a výpočet FCS jsou stejné jako u HDLC. Linková připojení jsou rozlišena pomocí hodnoty DLCI (Data link connection identifier), která je přenášena v adresním poli rámce.\n\nMechanismus rozšířených adres z HDLC umožňuje, aby LAPD používalo dvoubytové adresní pole: nejnižší bit prvního bytu adresy (EA) má hodnotu 0, což signalizuje, že následuje další oktet adresy; nejnižší bit druhého oktetu je 1, což signalizuje, že se jedná o poslední oktet rozšířené adresy. Druhý nejnižší bit prvního oktetu slouží pro rozlišení příkazu a odezvy ( neboli C/R), zbývajících 6 bitů prvního oktetu je pole SAPI (), zbývajících 7 bitů druhého oktetu je TEI ():\n\nSíť posílá příkazy s C/R nastaveným na 1, odpovědi s C/R nastaveným na 0, uživatel používá opačné přiřazení.\n\nSAPI je adresa přístupového bodu služby; má podobnou úlohu jako port v protokolech TCP nebo UDP, tj. identifikuje protokol vyšší vrstvy; pro signalizační (Q.931) zprávy se používá SAPI 0, pro paketová data (X.25) SAPI 16, pro management spojení SAPI 63 (používá se pro proceduru přiřazení TEI).\n\nTEI se používá pro rozlišení zařízení, která používají tutéž ISDN linku. Hodnota TEI 0 se používá pro Point-to-Point spojení, hodnoty 1-63 se přidělují manuálně, hodnoty 64-126 automaticky při zapnutí zařízení, 127 je broadcast.\n\nData jsou přenášena v rámcích Information (I) a Unnumbered Information (UI). UI poskytuje nespolehlivou službu; je jednodušší, protože nepoužívá žádné číslování, potvrzování nebo opakované přenosy rámců. Rámce I jsou číslovány modulo 128; číslo rámce se přenáší v poli N(S). Pro potvrzování se používá pole N(R), které může být přeneseno rámcem I, který je posílán opačným směrem (tzv. ) nebo se posílá explicitně v rámcích RR nebo RNR. RR indikuje, že příjemce může přijímat další data, RNR indikuje, že příjemce nemůže další data přijímat. REJ je negativní potvrzení - vyžádání opakovaného vysílání od rámce číslo N(R).\n\nRámce I se posílají v duplexním režimu, který se zahajuje příkazem SABME. SABME také nuluje sekvenční čísla. Duplexní režim se ukončuje příkazem DISC. Jak SABME tak DISC se potvrzují rámcem UA.\n\nProtokolové chyby (nedefinované řídicí pole, chybná délka rámce, chybné potvrzení, apod.) se signalizují posláním FRMR s úvodními poli chybného rámce.\n\nNež dojde ke komunikaci pomocí protokolu vyšší vrstvy (Q.931), každému ISDN zařízení musí být přiřazena alespoň jedna unikátní hodnota TEI. Tato čísla mohou být předem definována ( - TEI 0-63), nebo přiřazována dynamicky (TEI 64-126). Většina přiřazení TEI se provádí dynamicky pomocí protokolu pro správu TEI. Uživatel vyšle pomocí broadcastu tak zvaný a síť vrátí přiřazenou Identitu obsahující hodnotu TEI. Existují i funkce pro verifikaci a uvolnění přiřazení TEI.\n\nVšechny funkce pro správu TEI používají TEI 127 (broadcast) a SAPI 63.\n\nReferenční číslo je náhodně generovaná 16-bitová hodnota používaná pro výběr ISDN zařízení, která mohou současně požadovat přiřazení TEI.\n\n\n\n"}
{"id": "899853", "url": "https://cs.wikipedia.org/wiki?curid=899853", "title": "Juraj Hovančík", "text": "Juraj Hovančík\n\nJuraj Hovančík (* 22. listopadu 1990, Prešov) je slovenský fotbalový záložník a bývalý mládežnický reprezentant, od července 2015 hráč FC VSS Košice, od března 2017 na hostování v 1. FC Tatran Prešov.\n\nSvoji fotbalovou kariéru začal v Šarišských Dravcách. S profi fotbalem začal v MFK Košice, kde hrál už od mladšího dorostu. Vyvíjel se zejména pod trenérem Jánem Kozákem. V prosinci 2013 se nedohodl na nové smlouvě a chystal se změnit klub. Zájem měly kluby z České republiky a z italské Serie B. V lednu 2014 byl na testech v italském klubu Ternana Calcio hrajícího Serii B, kde už působila dvojice krajanů Martin Valjent a Pavol Farkaš, dále v FC Slovan Liberec a polských klubech Cracovia a Ruch Chorzów.\n\nNicméně angažmá sehnal až v červenci 2014, kdy podepsal smlouvu s nováčkem 1. slovenské ligy, týmem FO ŽP ŠPORT Podbrezová. Za Podbrezovou vstřelil historicky první gól v nejvyšší soutěži, v prvním kole 11. července 2014 proti ŠK Slovan Bratislava (porážka 1:2), vyrovnával na průběžných 1:1.\n\nPo sezóně 2014/15 se vrátil do FC VSS Košice (dříve MFK Košice). V roce 2016 prodělal zranění, z něhož se dlouho zotavoval. V zimní přestávce sezóny 2016/17 absolvoval přípravu s klubem FC Lokomotíva Košice. Nakonec odešel pro jarní část sezóny hostovat z FC VSS Košice do jiného východoslovenského klubu 1. FC Tatran Prešov hrajícího 1. slovenskou ligu.\n\n"}
{"id": "899857", "url": "https://cs.wikipedia.org/wiki?curid=899857", "title": "Kamil Karaš", "text": "Kamil Karaš\n\nKamil Karaš (* 1. března 1991, Stará Ľubovňa) je slovenský fotbalový záložník, od léta 2016 působící v klubu FC Lokomotíva Košice. Mimo Slovensko působil na klubové úrovni v Česku.\n\nSvoji fotbalovou kariéru začal v Junošport Stará Ľubovňa. V průběhu mládeže zamířil do MFK Košice.\n\nV roce 2009 se propracoval do prvního týmu. Během působení v Košicích odehrál ve slovenské nejvyšší soutěži 80 zápasů a vstřelil 3 branky.\n\nV červenci 2013 podepsal dvouletou smlouvu s moravským klubem SK Sigma Olomouc. Mužstvo se stalo jeho prvním zahraničním angažma. V 1. české lize debutoval 10. srpna 2013 proti FK Teplice (2:2), kde nastoupil v samotném závěru. První ligové góly si připsal 15. září 2013, kdy dvakrát skóroval v líbivém zápase proti Vysočině Jihlava. Olomouc dokázala zvrátit nepříznivý stav na konečných 4:3. Sezona 2013/14 však dopadla neslavně, se Sigmou zažil sestup do druhé české ligy. Za tým nastoupil k 9 zápasům, ve kterých vstřelil 2 branky.\n\nV létě 2014 se vrátil na Slovensko, posílil kádr nováčka Fortuna ligy, tým FO ŽP ŠPORT Podbrezová. Během půl roku nastoupil k 9 ligovým střetnutím, ve kterých se gólově neprosadil.\n\nV zimním přestupovém období ročníku 2014/15 zamířil do FC ViOn Zlaté Moravce.\n\nV létě 2015 podepsal roční smlouvu s FC VSS Košice (dříve klub nosil název MFK Košice).\n\nNa konci letního přestupového období roku 2016 přestoupil z FC VSS do týmu rivala, FC Lokomotíva Košice.\n\nKaraš nastupoval za mládežnické reprezentační výběry Slovenska. Figuroval v kádru slovenského reprezentačního výběru U21 vedeného trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku, avšak oba barážové zápasy prohrálo shodným výsledkem 0:2.\n\n"}
{"id": "899858", "url": "https://cs.wikipedia.org/wiki?curid=899858", "title": "Péter Mansfeld", "text": "Péter Mansfeld\n\nPéter Mansfeld (10. března 1941, Budapešť – 21. března 1959, Budapešť) byl maďarský učeň a přímý účastník protikomunistického povstání na podzim 1956. Za svou protistátní činnost byl nakonec komunistickým soudem odsouzen k trestu smrti a jedenáct dní po svých 18. narozeninách popraven. Je jednou z nejmladších obětí komunismu v Maďarsku.\n\nPéter Mansfeld se narodil 10. března 1941 v Budapešti v tehdejším Maďarském království. Když mu byli čtyři roky, všechny mužské příslušníky jeho rodiny odvedla sovětská armáda na nucené práce. Jeho děd se již nevrátil. Později jeho otec József Mansfeld pracoval jako soukromý kadeřník. Rodiče se však roku 1951 rozešli a v roce 1953 úředně rozvedli. Péter zůstal spolu se svou sestrou a bratrem u matky.\n\nPo ukončení základní školy na Medve utca se s dobrým prospěchem učil soustružníkem na učilišti v Csepelu. Roku 1956 byl přidělen do firmy MÁVAG.\n\nBěhem povstání se připojil ke skupině pod vedením Jánose Szabó (zvaného Szabó bácsi), kde i přes svůj nízký věk a absenci řidičského oprávnění působil jako řidič, zpravodajská spojka a také šířil letáky. S povstalci setrval do večera 4. listopadu. Poté sháněl střelné zbraně (několik ukradl i z vily bývalého ministra vnitra Lászla Pirose), které následně schovával pro případ opětovného vypuknutí povstání.\n\nPo potlačení povstání se vrátil zpět do školy. Roku 1957 byl přidělen do továrny Magyar Optikai Művek (MOM). Následující dva roky vyvíjel ilegální činnost. Dne 4. října 1957 byl zatčen za krádež auta, ale podařilo se mu uprchnout. \n\nZkraje roku 1958 založil ozbrojenou skupinu, kterou vedl spolu s Józsefem Blaskim. Dalšími členy byli: Rezső Bóna, Attila Egei a László Furka. Snažili se sehnat více zbraní a také peníze. Jejich největší akcí bylo zajetí hlídkujícího policisty dne 17. února před rakouským velvyslanectvím, kterého odzbrojili a nakonec propustili.\n\nDne 19. února 1958 byl zatčen. Soudní proces započal 28. října. Skupina byla shledána vinnou ve věci nedovoleného shromažďování a přechovávání zbraní a výbušnin, krádež, útěk a dalších protistátních činností. Dne 21. listopadu byli Mansfeld a József Blaski (který hrál u soudu šíleného) odsouzeni k doživotnímu trestu odnětí svobody. Zbytek členů jeho skupiny bylo odsouzeno k trestům odnětí svobody od 3 do 10 let.\n\nNejvyšší soud (\"Legfelsőbb Bíróság Népbírósági Tanácsa\") však nakonec 19. března 1959 odsoudil Mansfelda k trestu smrti, který byl vykonán ráno 21. března, tedy jedenáct dní po jeho 18. narozeninách. Soud a poprava byly využity tehdejší komunistickou propagandou.\n\nPéter Mansfeld se tak stal nejmladší obětí komunistických represí po potlačení povstání a boje za svobodu na podzim 1956.\n\n\n\n"}
{"id": "899862", "url": "https://cs.wikipedia.org/wiki?curid=899862", "title": "Jozef Skvašík", "text": "Jozef Skvašík\n\nJozef Skvašík (* 8. září 1991 Snina) je slovenský fotbalový záložník, od léta 2015 bez angažmá.\n\nSvoji fotbalovou kariéru začal v HFC Humenné. Od dorosu působí v MFK Košice, kde se v roce 2010 propracoval do prvního týmu. V sezóně 2013/14 vyhrál s Košicemi slovenský fotbalový pohár, ve finále 1. května 2014 jeho mužstvo porazilo ŠK Slovan Bratislava 2:1. Díky tomu hrál s Košicemi ve 2. předkole Evropské ligy UEFA 2014/15 proti FC Slovan Liberec. Po sezóně 2014/15, kdy mužstvo administrativně sestoupilo do druhé slovenské ligy, v Košicích skončil.\n\n"}
{"id": "899866", "url": "https://cs.wikipedia.org/wiki?curid=899866", "title": "Karel Driml", "text": "Karel Driml\n\nKarel Driml (2. ledna 1891, Choceň – 20. října 1929, Praha) byl český lékař, popularizátor zdravotnických poznatků, spisovatel a dramatik. Redigoval odborné časopisy a přispíval články do denního tisku. Proslavil se jako autor básní, povídek a loutkových her, ve kterých vedl děti ke zdravému životnímu stylu.\n\nNarodil se 2. ledna 1891 v Chocni jako syn učitele. V roce 1914 absolvoval pražskou lékařskou fakultu a do roku 1919 na ní působil jako asistent. Studoval organizaci veřejného zdravotnictví v USA, Kanadě, Anglii a Francii. Roku 1920 byl na studijním pobytu na Johns Hopkins University v Baltimore.\n\nPo návratu přijal zaměstnání na ministerstvu zdravotnictví, kde se s úspěchem věnoval popularizaci poznatků. Svou činností probudil široký zájem veřejnosti o zdravotnické otázky. Redigoval časopisy \"Výživa\", \"Zdraví lidu\" a \"Hygiena\". Pořádal hygienickou expozici na Pražských veletrzích a na kulturní výstavě v Brně. Psal články do \"Národních listů\". Díky literárnímu nadání se stal známým autorem básniček, povídek a především loutkových her, zaměřených na propagaci zdravého životního stylu u dětí (viz níže).\n\nNezapomněl ani na rodné město. V Chocni vznikl roku 1922 jeho zásluhou odbor Masarykovy ligy proti tuberkulóze, který finančně podporoval místní spolek na ochranu matek a dětí a přispíval na mléko pro chudou školní mládež.\n\nByl rovněž činný v Československém červeném kříži, pro který tvořil zdravotně-popularizační filmy.\n\nJeho posledním úkolem na ministerstvu zdravotnictví bylo, vybudovat oddělení pro propagaci a zdravotní výchovu při Státním zdravotním ústavu. 20. října 1929 ale náhle zemřel.\n\nDriml dokázal spojit odborné znalosti s literárním talentem a praktickým přístupem k šíření poznatků. Zaměřil se zejména na děti. Velmi oblíbené byly jeho říkanky, ale psal i povídky a především loutkové hry, které pokládal za nejvhodnější způsob, jakým oslovit tuto věkovou skupinu. Díla mají výchovně osvětovou tendenci; v některých pozdějších hrách, např. \"Asinus\" nebo \"Šuki a Muki\", ale přešel od bezprostředního poučování k vyjádření humanistických ideálů uměleckými prostředky.\n\nK jeho pracím patří např.:\n\nDivadelní hry tvořil s ohledem na možnosti a schopnosti amatérských souborů, případně žáků při školních představeních. Přizpůsobil postavu Kašpárka potřebám moderní doby: zatímco ten obrozenecký Matěje Kopeckého vedl diváky k národnímu uvědomění, Drimlův učil děti žít zdravě.\n\n"}
{"id": "899867", "url": "https://cs.wikipedia.org/wiki?curid=899867", "title": "Farma R.A.K. (3. řada)", "text": "Farma R.A.K. (3. řada)\n\nTřetí řada amerického seriálu Farma R.A.K. byla vysílána na americké televizní stanici Disney Channel od 31. května 2013 do 21. března 2014. Řada má celkem 18 dílů.\n\n"}
{"id": "899868", "url": "https://cs.wikipedia.org/wiki?curid=899868", "title": "Miroslav Viazanko", "text": "Miroslav Viazanko\n\nMiroslav Viazanko (* 27. října 1981, Prešov) je slovenský fotbalový záložník, od září 2015 působí v klubu FO ŽP ŠPORT Podbrezová.\nVelkou část kariéry strávil v klubu MFK Košice.\n\nSvoji fotbalovou kariéru začal v 1. FC Tatran Prešov, kde se postupně přes mládežnické kategorie propracoval až do A-týmu. V roce 2007 přestoupil do MFK Košice. V sezóně 2013/14 vyhrál s Košicemi slovenský fotbalový pohár, ve finále jeho mužstvo porazilo ŠK Slovan Bratislava 2:1. Díky tomu si s týmem zahrál ve 2. předkole Evropské ligy UEFA 2014/15 proti FC Slovan Liberec. V Košicích se stal kapitánem mužstva.\n\nKoncem září 2015 odešel z tehdy druholigových Košic do slovenského prvoligového klubu FO ŽP ŠPORT Podbrezová vedeným trenérem Markem Fabuľou, pod nímž působil i v MFK Košice.\n\n"}
{"id": "899869", "url": "https://cs.wikipedia.org/wiki?curid=899869", "title": "Ewald Hering", "text": "Ewald Hering\n\nKarl Ewald Konstantin Hering (5. srpna 1834 v saském Altgersdorfu – 26. ledna 1918 v Lipsku) byl německý fyziolog zabývající se vnímáním prostoru a zvláště barvy. V letech 1870–1895 působil na pražské univerzitě. Jeho teorie barvy ve své době nezískala větší ohlas, v druhé polovině 20. století na ni však navázala tzv. oponentní teorie barvy a uznala Heringa za jednoho ze zakladatelů moderní vědy o barevném vnímání, vedle Thomase Younga a Hermanna von Helmholtze.\n\nHering studoval v Lipsku, mj. u Gustava Fechnera. V letech 1870–1895 byl profesorem pražské Karlo-Ferdinandovy univerzity na stolici Jana Evangelisty Purkyně. Vystupoval na straně německých profesorů v rozdělení univerzity a v roce 1882 se stal prvním rektorem její německé části. Jako zástupce německé vědy a kultury nebyl u Čechů populární a jeho dílo později nebylo v českém kontextu připomínáno. Po roce 1895 až do smrti působil v Lipsku.\n\nYoungova a Helmholtzova trichromatická teorie barvy vykládala barevné vnímání jako kombinaci tří monochromatických obrazů vytvářených třemi druhy receptorů v oku. Hering oproti tomu chápe barevný vjem jako výsledek působení dvou oponentních mechanismů: červeno-zeleného a žluto-modrého. Tato oponentní fyziologická a psychologická struktura je podle něj příčinou toho, že existuje např. žlutočervená barva (totiž oranžová), nikoli však červenozelená, a některých dalších fenoménů barevného vnímání, jako je vzájemné rušení „protilehlých“ barev, červeno-zelená barvoslepost nebo zelený paobraz po delší fixaci červeného pole. Moderní neurofyziologie barvy dává zčásti za pravdu oběma těmto historickým teoriím, a to na různých úrovních zpracování vizuálního signálu. Sítnicí je světelný stimul zpracováván trichromaticky, pomocí trojích čípků s maximem citlivosti ve třech různých vlnových délkách viditelného světla. V dalším neurofyziologickém zpracování jsou oproti tomu popsány oponentní mechanismy založené na buňkách, které jsou stimulovány či inhibovány aktivitou různých typů čípků. Dosud objevené fyziologické oponentní mechanismy neodpovídají Heringem popsané psychologické červeno-zelené a žluto-modré oponentnosti. S psychologicky oponentním vztahem čtyř „unikátních barev“ (\"unique hues\") se nicméně dnes ve vědě o barevném vnímání běžně počítá; červená, žlutá, zelená a modrá se také označují jako Heringovy primární barvy (\"Hering primaries\").\n\n\n"}
{"id": "899873", "url": "https://cs.wikipedia.org/wiki?curid=899873", "title": "Thomas Reid", "text": "Thomas Reid\n\nThomas Reid (26. dubna 1710 – 7. říjen 1796) byl skotský filozof, představitel tzv. skotského osvícenství, konkrétněji tzv. skotské školy zdravého rozumu, jejíž byl ústřední osobností. Byl profesorem na King's College v Aberdeenu a na univerzitě v Glasgowě, kde na pozici profesora morální filozofie vystřídal Adama Smithe. Oponoval svým současníkům Davidu Humeovi (svému příteli) a Georgi Berkeleymu, stejně jako filozofii Johna Locka či Reného Descarta. Základním filozofickým tématem Reidovým byl \"zdravý rozum\" (\"common sense\", \"sensus communis\"), pojem převzatý od Cicerona. Ten považoval za jádro racionality, jeho následování může podle Reida vést k \"přímému realismu\". Jeho přístupy později silně ovlivnily americký pragmatismus (Charles Sanders Peirce, William James, John Dewey).\n\nNarodil se 26. dubna 1710 ve skotské obci Strachan jako syn presbyteriánského duchovního. V roce 1737 dokončil univerzitní studia v Aberdeenu. Po univerzitě začal působit jako farář Skotské reformované církve v městečku New Machar, kde zůstal až do roku 1752, kdy se stal profesorem filosofie na King's College v Aberdeenu. V roce 1753 se pak na univerzitě v Glasgow stal po Adamu Smithovi profesorem morální filosofie, kde učil až do svých 71 let (1781). Svoje zásadní díla \"Essays on the Intellectual Powers of Man\" (1785) a \"Essays on the Active Powers of Man\" (1788) publikoval až v posledních 15 letech života. Zemřel 7. října roku 1796.\n\nK dispozici je celá řada vydání Reidových děl. Většinou se však v odborné literatuře používají kódované odkazy na Hamiltonovo vydání jeho kompletních spisů. V odkazech se kromě zkratky díla uvádí velkou římskou číslicí esej, malou římskou číslicí kapitola a v hranaté závorce pak číslo stránky doplněné písmenem a nebo b v závislosti na tom, zda se jedná o pravý nebo levý sloupec. (Například IHM VI, xxi [187b] znamená, že se jedná o místo z knihy \"An Inquiry into the Human Mind on the Principles of Common Sense,\" esej 6, kapitola 21, které najdeme na straně 187 v pravém sloupci). Respektování tohoto úzu umožní snadnou orientaci v Reidově díle, protože starší Hamiltonovo vydání sebraných spisů je volně ke stažení ve formátu pdf. \n\nCelé dílo Thomase Reida je třeba vnímat jako velkou polemiku s filosofickou školou \"cesty idejí\", odvozenou od René Descarta a Johna Locka na které pak navazovali George Berkeley a David Hume. Zejména výsledky práce Davida Huma, kterého si Reid osobně velmi vážil, pro něj byly nepřijatelné. Hume totiž podle Reida vystavěl na Lockových principech skeptický systém, který \"nám nedává žádný důvod v nějakou věc věřit více,než v její protiklad\". Reid byl přesvědčen, že filosofie se ve své metodě musí řídit zdravým rozumem a že filosofie je schopna pouze objevovat \"zákony a zákony, které umožňují tyto zákony\". Celé jeho dílo se tak točí kolem dvou mimořádně hlubokých otázek: Jak je možné, že naše mysl chápe vnější předměty, děje a události tak, že jsme schopni o nich přemýšlet a hovořit? Co je příčinou toho, že si na tyto vnější předměty vytváříme vlastní názory?\n\nReid byl přesvědčen, že se povědomí o vnějších věcech musí do našeho vědomí dostávat přím prostřednictvím smyslů, aniž by do procesu vnímání jakkoliv vstupovaly ideje. Uvědomuje si, že ale část informací získáváme od druhých lidí prostřednictvím vyprávění nebo vzdělání. To je pro Reida možné proto, že Stvořitel nám do mysli vložil dva principy - sklon k mluvení pravdy a dispozici důvěřovat pravdomluvnosti druhých lidí. Standardní proces vnímání proto podle něj vypadá takto: \"1) materiální objekt nebo vlastnost produkuje fyzický podnět směrem k našemu tělu, nervům a mozku; 2) tento fyzický podnět způsobí počitek; 3) počitek navrhne koncepci a soud o materiálním objektu nebo vlastnosti, která původně vytvořila materiální podnět; 4) dvojice koncepce a soudu je smyslovým vnímáním materiálního objektu nebo vlastnosti.\"\n\n\n\n"}
{"id": "899877", "url": "https://cs.wikipedia.org/wiki?curid=899877", "title": "Sound Techniques", "text": "Sound Techniques\n\nSound Techniques bylo nahrávací studio v Londýně v ulici Old Church Street. Otevřeno bylo v roce 1964, kdy jej založili John Wood a Geoff Frost, a zaniklo o dvanáct let později. V roce 1967 zde skupina Pink Floyd nahrála svůj první singl „Arnold Layne“ (nakonec bylo nahrána znovu v jiném studiu) a druhý singl „See Emily Play“. Svá alba zde nahrávali například Nick Drake, Robert Wyatt, Fairport Convention, John Cale nebo Nico.\n"}
{"id": "899879", "url": "https://cs.wikipedia.org/wiki?curid=899879", "title": "Celta", "text": "Celta\n\nCelta (z němčiny \"Zeltteil\") neboli stanový dílec je nepromokavá plachta normovaných rozměrů, z níž se spojením s dalšími celtami dá postavit stan. Její barva je zpravidla zelená, khaki nebo maskáčovým vzorem (nepravidelné skvrny nebo vzor jehličí). Jednotlivé celty se spojují pomocí olivek. Délka celty bývá kolem 180 cm, tvar je nejčastěji čtverec, obdélník či kosočtverec. V závislosti na tvaru celt lze spojením 2 celt postavit stan ve tvaru áčka nebo jehlanu. Používají se ke stavbě nouzových přístřešků i jako maskovací vybavení. Celty bývají také uzpůsobeny k nošení jako pláštěnka. Používá se v armádě, ale také ve skautském hnutí, u trampů a podobně. \n\n"}
{"id": "899882", "url": "https://cs.wikipedia.org/wiki?curid=899882", "title": "Geoff Muldaur", "text": "Geoff Muldaur\n\nGeoff Muldaur (* 12. srpna 1943 Pelham, New York, USA) je americký zpěvák a kytarista. V šedesátých letech byl členem skupiny Kweskin Jug Band a později byl členem skupiny Better Days Paula Butterfielda. Své první album, společné se svou manželkou Maria Muldaur, s názvem \"Pottery Pie\" vydal v roce 1969. Na jeho albu \"Is Having a Wonderful Time\" z roku 1975 se podílel John Cale; ve stejném roce hrál Muldaur na Caleovo albu \"Slow Dazzle\".\n\n\n\n"}
{"id": "899883", "url": "https://cs.wikipedia.org/wiki?curid=899883", "title": "Sara Gilbertová", "text": "Sara Gilbertová\n\nSara Gilbertová, nepřechýleně Sara Gilbert (* 29. ledna 1975, Santa Monica, Kalifornie, USA), je americká herečka, známá především rolemi Darlene Connerové v seriálu \"Roseanne\" a Leslie Winkle v seriálu \"Teorie velkého třesku\".\n\nOtevřeně se hlásí k homosexuální orientaci. S bývalou partnerkou, televizní producentkou Allison Adlerovou vychovávala dvě děti, syna Leviho Hanka, který se narodil Adlerové v říjnu 2004, a dceru Sawyer, jež je biologickou dcerou Gilbertové (* srpen 2007). Po rozchodu v roce 2011 se její partnerkou stala hudebnice Linda Perry. V dubnu 2013 pár oznámil své zasnoubení a koncem března 2014 byl sezdán. Počátkem září 2014 herečka oznámila své další těhotenství. Otce nebo dárce semene neuvedla. Jejich syn Rhodes Emilio Gilbert Perry se narodil dne 28. února 2015.\n\nByla mnoho let vegetariánkou, od roku 2009 je vegankou.\n"}
{"id": "899886", "url": "https://cs.wikipedia.org/wiki?curid=899886", "title": "Lonž", "text": "Lonž\n\nLonž je dlouhá, většinou plochá, vodicí šňůra, která se používá při lonžování.\n\nLonž obvykle měří 8 až 10 metrů a je 3 až 4 cm široká. Na jednom konci je opatřena smyčkou, která zůstává lonžujícímu v ruce. Na druhém konci je upevněna pevná kovová karabina, která slouží k přichycení na ohlávku, lonžovací obnosek nebo na kroužek udidla. Lonž se vyrábí z různých materiálů, často se používá nylon nebo bavlna. Konec s karabinou může být vyztužen kůží. Někdy se na lonži nacházejí zarážky proti prokluzování jako na otěžích.\n\n\n\n\n\n\nLonžující by si nikdy neměl lonž omotávat kolem ruky, kůň by ho totiž v případě splašení či polekání mohl táhnout za omotanou ruku. Pokud koně lonžujeme na levou ruku, levou rukou nám lonž pouze prochází, smotaný konec držíme (společně s lonžovacím bičem) v pravé ruce. Při lonžování na pravou stranu je to naopak. To nám zajistí snadnou manipulaci s lonží.\n\nBěhem lonžování je lonž mírně prověšená, ale stále udržuje kontakt s koněm.\n\n"}
{"id": "899888", "url": "https://cs.wikipedia.org/wiki?curid=899888", "title": "Letecká vojenská nemocnice", "text": "Letecká vojenská nemocnice\n\nLetecká vojenská nemocnice v Košicích byla založena v roce 1858 a současný název nese od roku 1994. Od roku 2006 je akciovou společností se stoprocentní účastí slovenského státu.\n\n"}
{"id": "899891", "url": "https://cs.wikipedia.org/wiki?curid=899891", "title": "Římskokatolická farnost Kunštát na Moravě", "text": "Římskokatolická farnost Kunštát na Moravě\n\nŘímskokatolická farnost Kunštát na Moravě je územní společenství římských katolíků s farním kostel svatého Stanislava v děkanátu Boskovice. Do farnosti patří město Kunštát a obec Zbraslavec.\n\nPůvod farního kostela sahá před rok 1539. Šlo o pozdně gotickou stavbu s plochostropou lodí a věží. Prvním zmiňovaným farářem je roku 1386 Mikuláš z Dobronic. Roku 1687 byl kostel přestavěn do barokní podoby. Donátorem přestavby kostela byl hrabě Kašpar Bedřich z Lamberku a tehdejší farář František Xaver Leffler. \n\nPo druhé světové válce ve farnosti mj. jako duchovní správci působili Stanislav Krátký (1968–1978), František Baťka (1978–1990), Vít Fatěna (1997–2002), Pavel Kafka (2002–2009) a Tomáš Koumal. Současným administrátorem je od 15. srpna 2012 R. D. Mgr. Petr Košulič. Ten byl k 1. srpnu 2017 jmenován farářem. \n\nDnem vzájemných modliteb farností za bohoslovce a bohoslovců za farnosti brněnské diecéze je 26. březen. Adorační den připadá na 9. ledna.\n\nVe farnosti se pravidelně koná tříkrálová sbírka. V roce 2017 činil její výtěžek v Kunštátu 51 667 korun, ve Zbraslavci 14 764 korun.\n\nVýuka náboženství je organizována ve spolupráci se ZŠ a MŠ Kunštát. Přípravka ministrantů probíhá každou středu na faře. V pátek večer (po bohoslužbě pro mládež) a v neděli dopoledne je v provozu farní kavárna. Pravidelně vychází farní zpravodaj OKNO. \n\nVe farnosti se pravidelně koná farní ples.\nV roce 2017 uspořádala farnost postní duchovní obnovu rozloženou do pěti pátků.\n\nNa kunštátském hřbitově je pohřbený zavražděný kněz Ladislav Kubíček. Každý rok se pořádá smírná pouť od jeho hrobu do Sloupu v Moravském krasu..\n\n"}
{"id": "899895", "url": "https://cs.wikipedia.org/wiki?curid=899895", "title": "Tomáš Řehořek", "text": "Tomáš Řehořek\n\nTomáš Řehořek (*29. března 1987, Kyjov, Československo) je český scenárista, režisér, kameraman a střihač.\n\nNarodil se v jihomoravském Kyjově. Vystudoval Filmovou školu v Zlíně. Kromě filmové režie se věnuje výrobě reklamy. Také pracoval v České televizi, jako kameraman a střihač. Již během studií na Wichterlově gymnáziu v Ostravě točil krátké snímky. Krátkometrážní snímek \"Escape\" získal cenu na Mezinárodním festivalu studentské tvorby v Ostravě.\n\nV roce 2009 natočil první celovečerní film \"Proměny\", kde kromě režie se ujal i scénáře, kamery a střihu. Toto drama vzniklo v koprodukci s Itálií. Film byl uveden na několika zahraničních festivalech v Paříži, Atlantě, Phoenixu a Bruselu.\n\nV roce 2010 natočil film \"PIKO\". Příběhem tří reálných hrdinů, jejichž osudy spojila droga pervitin. Práce na tomto filmu mu vynesla nominaci v prvním ročníku Cen české filmové kritiky na Objev roku. V roce 2011 natočil černou komedii Czech Made Man a o rok později natočil satirickou filmovou komedii Signál (2012) s Vojtěchem Dykem, Kryštofem Hádkem, Bolkem Polívkou, Jiří Menzelem a Karlem Rodenem v hlavní roli. Scénář napsal Marek Epstein, se kterým v současné době dokončuje televizní seriál \"Clona\".\n\n\n\n\n\n\n"}
{"id": "899898", "url": "https://cs.wikipedia.org/wiki?curid=899898", "title": "Jikanští Nuerové", "text": "Jikanští Nuerové\n\nJikanští Nuerové je kmen, jenž je součástí kmene Nuerů. Žijí hlavně ve východní části Horního Nilu, především tedy v okolí města Nasir. Během Druhé súdánské občanské válce utrpěli Jikanští Nuerové hodně ztrát.\n"}
{"id": "899899", "url": "https://cs.wikipedia.org/wiki?curid=899899", "title": "Šlapeto", "text": "Šlapeto\n\nŠlapeto byla česká hudební skupina existující v letech 1989 až 2005. Hrála převážně staropražské písničky. V letech 1996, 1997 a 1998 získala cenu Anděl (resp. cenu Hudební akademie a následně cenu Akademie populární hudby) v kategorii lidové a dechové hudby.\n\n\n\n"}
{"id": "899900", "url": "https://cs.wikipedia.org/wiki?curid=899900", "title": "Doctor Strange", "text": "Doctor Strange\n\nDoctor Strange je fiktivní postava komiksových příběhů vydávaných nakladatelstvím Marvel Comics. Poprvé se objevil v komiksovém sešitu \"Strange Tales #110\" v červenci 1963. Je výtvorem tvůrčího dua, které tvořili Stan Lee a Steve Ditko. Postava je inspirována rozhlasovou hrou \"Chandu the Magician\".\n\nPostava se poprvé objevila v komiksovém sešitu \"Strange Tales #110\" v červenci 1963, kde se dělila o prostor s postavou jménem Human Torch, a to do čísla 134 (rok 1965) a poté s příběhy Nicka Furyho (do čísla 168 (rok 1966)). Během 60. let postavu kreslili (mimo Ditka) Bill Everett (#147-152), Marie Severin (#153-160) a Dan Adkins (#161-168). Příběhy obsahovaly surrealistickou malbu a mystiku. Staly se oblíbenými zejména u vysokoškoláků.\n\nV 70. letech byly jeho příběhy postupně vydávány v sešitech \"Marvel Feature\" (1971-72), \"Marvel Premiere\" (1972-74) a od června 1974 v jeho vlastním sešitu \"Doctor Strange: Master of the Mystic Arts\", který čítal 81 čísel a byl vydáván až do roku 1987. Od dubna 1987 do října 1988 se vrátil do sešitu \"Strange Tales vol. 2\".\n\nV listopadu 1988 se vrátil ve vlastním sešitu \"Doctor Strange: Sorcerer Supreme\", který čítal 90 čísel a byl vydáván do června 1996. V této sérii byli tvůrci Peter B. Gillis, Richard Case a Randy Emberlin. Také byly vydány čtyři knihy: \"Doctor Strange: Into Shamballa\" (1986); \"Doctor Strange & Doctor Doom: Triumph and Torment\" (1989); \"Spider-Man/Dr. Strange: The Way to Dusty Death\" (1992); a \"Dr. Strange: What is it that Disturbs You, Stephen?\" (1997). Poté následovalo několik limitovaných edicí jako \"Doctor Strange: The Flight of Bones #1-4\" (1999), \"Witches #1-4\" (2004), \"Strange\" (2004-2005) autorů J. Michael Straczynski a Samm Barnes, a \"Doctor Strange: The Oath #1-5\" (2006-2007), kterou vytvořili Brian K. Vaughan a Marcos Martin.\n\nPo roce 2000 se postava objevovala i v příbězích \"New Avengers\" a \"Civil War\".\n\nOd roku 2010 do ledna 2013 byl stálou součástí příběhů \"New Avengers\". Poté byl součástí sérií \"Avengers\" a \"New Avengers\".\n\nOd října 2015 vycházela v rámci All-New, All-Different Marvel již čtvrtá série komiksu. Autory byli Jason Aaron a Chris Bacalo. V čísle 21 Aarona na pozici scenáristy vystřídal Dennis Hopeless, kresby se chopil Niko Henrichon. Duo u série vydrželo jen jeden story-arc, než se scenáře na dvě čísla ujal John Barber. Série skončila v říjnu 2017 číslem 26. \n\nOd listopadu 2017 (po relaunchi \"Marvel Legacy\") se série vrátila k číslování z první řady, Doctor Strange tedy vycházel s čísly 381 až 390, scénář psal Donny Cates a kresbu vytvářeli Gabriel Hernandez Walta a Niko Henrichon. Toto číslování skončilo v únoru 2018. V květnu 2018 došlo k dalšímu přečíslování sérií při relaunchi \"A Fresh Start\". V jeho rámci začala být v červnu 2018 vydávána pátá série komiksu. Scénář psal Mark Waid a kreslířem byl Jesus Saiz.\n\nStephen Vincent Strange se narodil ve Philadelphii. Vystudoval medicínu a stal se brilantním neurochirurgem. Úspěch mu však stoupl do hlavy a stal se egoistou, kterého zajímal jen zisk z lékařské kariéry. Následně přežil vážnou dopravní nehodu, avšak rozdrcené ruce mu zabránily v pokračování ve své kariéře. Pohrdavě odmítl nabídky pracovat v poradním lékařském týmu či vyučovat a veškerý svůj majetek vynaložil v honbě za alternativními metodami léčby svého zranění. Úplně bez peněz a v depresích se vydal hledat poslední pomoc u tibetského mystika zvaného Prastarý (Ancient One). Ten mu však nejdříve odmítl pomoci kvůli jeho sobectví. Strange proto nejprve musel vykonat duševní očistnou cestu. Během své cesty odhalil spiknutí proti Prastarému, které zosnoval jeho žák Baron Mordo. Zcela nezištně ho pomohl potlačit a následně byl přijat do učení mystérií a magie.\n\nJako následovník a žák Prastarého rozpoznával svět magie a mystiky, spolu s existencí mnoha dimenzí. Postupně se vypracoval na nejmocnějšího mága na světě.\n\nJeho hlavními nepřáteli se staly zlé nadpřirozené bytosti jako Nightmare, Dormammu, Umar (60. léta), Shuma-Gorath (70. léta), Topaz a Rintrah (80. léta).\n\nČasto používá magické artefakty jako: plášť levitace (Cloak of Levitation), Agamottovo oko (Eye of Agamotto), knihu Vishanti (the Book of the Vishanti) a Agamattovu kouli (the Orb of Agamotto).\n\nŽije v magické rezidenci Sanctum Sanctorum v New Yorku, kde bydlí i jeho sluha Wong a další mág Rintrah. V reálném roce 1973 v komiksu zemřel jeho mentor Prastarý a Doctor Strange ho nahradil, od té doby využívá přízvisko Nejvyšší mág.\n\n\n\n\n"}
{"id": "899904", "url": "https://cs.wikipedia.org/wiki?curid=899904", "title": "The Raven That Refused to Sing (And Other Stories)", "text": "The Raven That Refused to Sing (And Other Stories)\n\nThe Raven That Refused to Sing (And Other Stories) je třetí sólové studiové album britského hudebníka Stevena Wilsona. Jeho nahrávání probíhalo v září 2012 ve studiu East West Studios v Los Angeles a album vyšlo v únoru 2013 u vydavatelství Kscope. Jeho producentem byl Wilson společně s Alanem Parsonsem.\n\nVšechny skladby napsal Steven Wilson.\n"}
{"id": "899908", "url": "https://cs.wikipedia.org/wiki?curid=899908", "title": "Mistrovství Evropy v basketbalu žen 1956", "text": "Mistrovství Evropy v basketbalu žen 1956\n\n5. mistrovství Evropy v basketbalu žen proběhlo v dnech 2. – 10. června v Praze v Československu.\n\nTurnaje se zúčastnilo 16 týmů, rozdělených do čtyř čtyřčlenných skupin, z nichž první dva týmy postoupily do dvou čtvrtfinálových skupin. První dvě družstva postoupila do semifinále, druhý a třetí tým hrál o 5. až 8. místo. Družstva, která skončila v základních skupinách na třetím a čtvrtém místě hrály o 9. - 16. místo. Mistrem Evropy se stalo družstvo Sovětského svazu.\n Itálie - Skotsko 91:32 (48:16)\n\n2. června 1956 (11:00) - Praha\n\n2. června 1956 (19:00) - Praha\n\n3. června 1956 (10:00) - Praha\n\n3. června 1956 (19:00) - Praha\n\n4. června 1956 (15:00) - Praha\n\n4. června 1956 (22:00) - Praha\n Rumunsko - SRN 49:30 (17:12)\n\n2. června 1956 (14:00) - Praha\n\n2. června 1956 (15:30) - Praha\n\n3. června 1956 (8:30) - Praha\n\n3. června 1956 (15:00) - Praha\n\n4. června 1956 (8:30) - Praha\n\n4. června 1956 (20:30) - Praha\n Jugoslávie - Finsko 66:25 (28:16)\n\n2. června 1956 (8:30) - Praha\n\n2. června 1956 (20:30) - Praha\n\n3. června 1956 (11:30) - Praha\n\n3. června 1956 (20:30) - Praha\n\n4. června 1956 (10:00) - Praha\n\n4. června 1956 (19:00) - Praha\n SSSR - Švýcarsko 153:25 (74:11)\n\n2. června 1956 (11:30) - Praha\n\n2. června 1956 (22:00) - Praha\n\n3. června 1956 (16:30) - Praha\n\n3. června 1956 (22:00) - Praha\n\n4. června 1956 (13:30) - Praha\n\n4. června 1956 (16:30) - Praha\n Bulharsko - Francie 86:44 (36:28)\n\n5. června 1956 (16:30) - Praha\n\n5. června 1956 (19:00) - Praha\n\n6. června 1956 (15:00) - Praha\n\n6. června 1956 (20:30) - Praha\n\n7. června 1956 (15:00) - Praha\n\n7. června 1956 (19:00) - Praha\n Maďarsko - Itálie 62:41 (26:17)\n\n5. června 1956 (15:00) - Praha\n\n5. června 1956 (20:30) - Praha\n\n6. června 1956 (16:30) - Praha\n\n6. června 1956 (19:00) - Praha\n\n7. června 1956 (16:30) - Praha\n\n7. června 1956 (20:30) - Praha\n SSSR - Bulharsko 74:55 (33:34)\n\n9. června 1956 (15:30) - Praha\n\n9. června 1956 (19:00) - Praha\n SSSR - Maďarsko 49:41 (28:26)\n\n10. června 1956 (19:00) - Praha\n ČSR - Bulharsko 91:60 (37:24)\n\n10. června 1956 (15:30) - Praha\n Polsko - Rakousko 92:44 (40:21)\n\n9. června 1956 (14:00) – Praha\n\n9. června 1956 (20:30) - Praha\n Polsko - Itálie 58:43 (30:24)\n\n10. června 1956 (14:00) - Praha\n\n Francie - Rakousko 69:42 (27:17)\n\n10. června 1956 (11:30) - Praha\n Rumunsko - Finsko 87:26 (45:15)\n\n5. června 1956 (10:00) - Praha\n\n5. června 1956 (22:00) - Praha\n\n6. června 1956 (10:00) - Praha\n\n6. června 1956 (11:30) - Praha\n\n7. června 1956 (10:00) - Praha\n\n7. června 1956 (11:30) - Praha\n SRN - Skotsko 53:34 (28:14)\n\n5. června 1956 (9:30) - Praha\n\n5. června 1956 (11:30) - Praha\n\n6. června 1956 (8:30) - Praha\n\n6. června 1956 (22:00) - Praha\n\n7. června 1956 (8:30) - Praha\n\n7. června 1956 (22:00) - Praha\n Rumunsko - Nizozemsko 61:49 (30:14)\n\n9. června 1956 (11:30) - Praha\n\n9. června 1956 (22:00) - Praha\n Jugoslávie - Rumunsko 44:32 (21:14)\n\n10. června 1956 (10:00) - Praha\n Finsko - Nizozemsko 55:49 (22:26)\n\n10. června 1956 (10:30) - Praha\n Švýcarsko - Skotsko 63:50 (35:23)\n\n9. června 1956 (8:30) - Praha\n\n9. června 1956 (10:00) - Praha\n Dánsko - Švýcarsko 47:33 (23:15)\n\n10. června 1956 (8:30) - Praha\n\n SRN Skotsko 49:30 (30:19)\n\n10. června 1956 (9:00) - Praha\n1. SSSR\n2. Maďarsko\n3. ČSR\n"}
{"id": "899909", "url": "https://cs.wikipedia.org/wiki?curid=899909", "title": "Willem Bosman", "text": "Willem Bosman\n\nWillem Bosman (12. ledna 1672, Utrecht, Nizozemsko − po roce 1703) byl nizozemský koloniální úředník a obchodník ve službách Západoindocké společnosti. Narodil se v Utrechtu. Na konci 17. století strávil 13 roků v Ašantské říši, později na Zlatonosném pobřeží. Nakonec působil jako velitel pevnosti \"Elmina\" na Zlatonosném pobřeží. V roce 1702 se vrátil zpět do Nizozemska. O jeho dalším životě se nedochovaly žádné zprávy. \n\nNejvíce se proslavil publikací s názvem \"Nauwkeurige beschrijving van de Guinese Goud-Tand-en Slavekust\", vydanou v roce 1704 v Utrechtu. V ní zveřejnil všechny geografické, historické, etnografické a přírodopisné záznamy získané během působení v Ašantské říši.\n\n"}
{"id": "899910", "url": "https://cs.wikipedia.org/wiki?curid=899910", "title": "Grace for Drowning", "text": "Grace for Drowning\n\nGrace for Drowning je druhé sólové studiové album britského hudebníka Stevena Wilsona. Jeho nahrávání probíhalo v různých obdobích v rozmezí ledna 2010 a června 2011. Jeho producentem byl Wilson a album vyšlo v září 2011 u vydavatelství Kscope.\n\nVšechny skladby napsal Steven Wilson.\n"}
{"id": "899914", "url": "https://cs.wikipedia.org/wiki?curid=899914", "title": "Takin' Off", "text": "Takin' Off\n\nTakin' Off je první studiové album amerického jazzového klavíristy Herbieho Hancocka, nahrané 28. května 1962 ve studiu Van Gelder Studio v Englewood Cliffs a vyšlo později v tomtéž roce u vydavatelství Blue Note Records. Skladbu „Watermelon Man“ později nahrála řadu umělců, mezi které patří Jimmy Smith, Quincy Jones nebo Maynard Ferguson.\n\nVšechny skladby napsal herbie Hancock.\n"}
{"id": "899915", "url": "https://cs.wikipedia.org/wiki?curid=899915", "title": "František Bílek (malíř)", "text": "František Bílek (malíř)\n\nFrantišek Bílek (1. října 1907, Zaječice – 1985) byl český malíř a sochař tvořící v Kacanovech u Turnova.\n\nNavštěvoval večerní kurzy kreslení v Praze a zdokonaloval se v malbě pod dozorem profesorů Tomáše Františka Šimona a Otakara Nejedlého z Akademie výtvarných umění. Sochařskou průpravu získal u sochaře Otakara Rábla v Hořicích. Svá díla od roku 1933 vystavoval na českém venkově. V letech 1935–1939 výtvarně tvořil na Slovensku, kde v roce 1938 uvedl soubor krajin v Trenčianských Teplicích. Od roku 1940 maloval na Turnovsku. Krajiny odtud a Beskyd popisového rázu vystavil v roce 1943 v Beaufortově síni v Praze.\n\n"}
{"id": "899916", "url": "https://cs.wikipedia.org/wiki?curid=899916", "title": "Rupert Graves", "text": "Rupert Graves\n\nRupert Graves (* 30. června 1963) je britský filmový, televizní a divadelní herec. Proslavil se rolemi ve filmech \"Pokoj s vyhlídkou\" a \"Maurice\" a později i jako inspektor Lestrade v televizním seriálu \"Sherlock\".\n\nNarodil se ve Weston-super-Mare v Somersetu v Anglii do rodiny Mary Lousilly (za svobodna Roberts) a Richarda Hardinga Gravesových. Jeho matka byla cestovní koordinátorka a otec hudebník a učitel hudební výchovy.\n\nByl vzděláván na Wyvern Community School, státní střední škole ve svém rodném městě Weston-super-Mare, kterou ve věku patnácti let opustil. Škola se od té doby zavřela a byla poté znovu otevřena pod názvem Hans Price Academy.\n\nIhned po odchodu ze školy pracoval jako cirkusový klaun. Objevil se ve více než dvaceti pěti filmech a dalších třiceti pěti televizních pořadech a také i v divadle. Během své kariéry si čtyřikrát zahrál s herečkou Helenou Bonham Carter, a to ve filmech \"Pokoj s vyhlídkou\", \"Maurice\", \"Kam se i andělé bojí vstoupit\" a \"Pomsta bude sladká!\".\n\nZa svou roli ve filmu \"Intimate Relations\" získal v roce 1996 na filmovém festivalu v Montrealu cenu pro nejlepšího herce. Byl také kladně ohodnocen za ztvárnění Jolyona Forsyta mladšího v televizní minisérii \"Sága rodu Forsytů\".\n\nV roce 1999 si zahrál roli Nicholase Wintona ve snímku Mateje Mináče, \"Všichni moji blízcí\".\n\nV roce 1987 potkal v kavárně ve svém rodném městě sklářku Yvonne (později zahradnici). Bydleli společně ve Stoke Newington a pomáhal ji s výchovou jejich dvou dcer. Žili spolu třináct let.\n\nV září 2000, krátce po ukončení vztahu s Yvonne, potkal australskou koordinátorku produkce Suzanne Lewis na večírku u příležitosti hry \"The Caretaker\", kde v té době hrál hlavní roli Michael Gambon. Rupert a Suzanne se vzali a mají spolu pět dětí: Josepha, Ellu, Noaha, Isaaca a Zoe.\n\n"}
{"id": "899918", "url": "https://cs.wikipedia.org/wiki?curid=899918", "title": "Evropský rok občanů", "text": "Evropský rok občanů\n\nEvropský rok je vyhlašován každoročně již od roku 1983 a věnuje se aktuálním tématům. Evropský rok občanů byl vyhlášen v době oslav dvacátého výročí evropského občanství (zřízeného Maastrichtskou smlouvou v roce 1993).\n\nJeho cílem bylo poukázat na to, jaká práva a výhody vyplývají z občanství EU. Během roku 2013 měli lidé možnost zúčastnit se akcí a seminářů o tom, jak tato práva uplatňovat. V celé Unii probíhly všeobecné diskuse o politice EU a o budoucnosti Evropské unie.\n\nEvropský rok občanů 2013 byl věnován právům, která občané EU automaticky požívají v případě, že jsou občanem některé z členských zemí Evropské unie. Celkem šlo o 500 milionů Evropanů. \n\nV rámci Evropského roku občanů měl být prosazován dialog mezi všemi úrovněmi státní správy, občanskou společností a podniky. Cílem této debaty bylo zjistit, jak si občané EU představují podobu práv, politik a správy v EU v roce 2020.\n\nDíky evropskému občanství mohou občané EU například snadněji cestovat, bydlet, pracovat či studovat v zahraničí nebo využívat systémy zdravotní péče v jiných zemích. Vztahují se na ně také celoevropská opatření na ochranu spotřebitele. Podle Zprávy o občanství, kterou Evropská komise vydala v roce 2010, však občané EU svých práv plně nevyužívají, jelikož s nimi nejsou obeznámeni. V roce 2010 Evropský parlament tedy vyzval Komisi, aby rok 2013 věnovala tématu občanství, stimulovala tak diskusi o otázkách občanství a informovala občany EU o jejich právech.\n\nPráva občanů EU jsou zakotvena ve Smlouvě o Evropské unii a příslušných zákonech jednotlivých členských zemí. Pokud jsou lidé s těmito právy obeznámeni a využívají jich, je to výhodou nejen pro ně samé, ale i pro celou Unii, a to nejen z ekonomického hlediska. Zároveň to občany motivuje k tomu, že se sami více zapojují do evropského projektu, tedy rozvoje EU.\n\nV roce 2013 probíhaly oslavy 20. výročí občanství EU: Koncept evropského občanství je zakotven v Maastrichtské smlouvě, jež vstoupila v platnost v roce 1993.\n\nV roce 2013 vyšla Zpráva EU o občanství: Tato zpráva se zabývá případy lidí, kterým je znemožněno využívat práv EU. \n\nEvropský rok byl jen jednou z iniciativ, jimiž se orgány EU a členské státy snaží upozornit občany EU na jejich volební právo a motivovat je k účasti ve volbách do Evropského parlamentu.\n\nJak uvedl předseda Evropské komise José Manuel Barroso ve svém projevu o stavu Unie v roce 2012: „Doby evropské integrace za tichého souhlasu občanů jsou nenávratně pryč. Evropa nemůže být technokratická, byrokratická ani diplomatická. Evropa musí být demokratičtější.“\n\nObčanství Evropské unie je jedním z důležitých pojmů, který přinesla Smlouva o Evropské unii (Maastrichtská smlouva). Následně Amsterodamská smlouva ještě dále prohloubila práva občanů EU. Občanství Unie je zakotveno v článku 17 Smlouvy o založení ES: \"\"Každá osoba, která má státní příslušnost členského státu, je občanem Unie. Občanství Unie nenahrazuje, nýbrž doplňuje státní příslušnost členského státu\"\".\n\nDalším důležitým článkem, který se týká občanství EU je čl. 18, který říká, že \"každý občan Unie má právo svobodně se pohybovat a pobývat na území členských států s výhradou omezení a podmínek stanovených v této smlouvě a v předpisech přijatých k jejímu provedení\". V čl. 12 je pak zakotven tzv. princip nediskriminace, což znamená, že v rámci předmětu úpravy smlouvy je zakázána diskriminace z důvodů státní příslušnosti.\n\nObčanství EU je vždy odvozováno od občanství některého členského státu a vlastně rozšiřuje toto státní občanství o nově přiznaná občanská práva. Také občané s dvojím občanstvím, z nichž alespoň jedno je občanstvím členského státu Unie, jsou občany EU a mají z toho vyplývající práva. Je však třeba poznamenat, že udělení či přiznání občanství konkrétního členského státu je vždy výhradně v kompetenci tohoto státu – je definováno v národní legislativě.\n\nPráva občana Evropské unie:\n\nTéma navrhuje Komise a přijímá jej Evropský parlament a vlády členských států EU.\n\nTémata se vybírají několik let dopředu. Vždy se jedná o téma obecného zájmu zabývající se závažným problémem, který řeší orgány EU i členské země. Témata mohou Komisi předkládat vlády členských států, představitelé občanské společnosti či podniků, ale i jakékoli jiné zainteresované subjekty.\n\nPrvní Evropský rok v roce 1983 se zaměřil na malé podniky a řemesla. Od té doby vybírá EU každý rok konkrétní téma, jež má podnítit diskusi na vnitrostátní úrovni i mezi členskými zeměmi.\n\n\n\n"}
{"id": "899922", "url": "https://cs.wikipedia.org/wiki?curid=899922", "title": "Allodium (společnost)", "text": "Allodium (společnost)\n\nAllodium je česká herní vývojářská společnost sídlící v Praze. Soustředí se na vývoj webových her. Dříve se studio soustředilo na reklamy.\n"}
{"id": "899927", "url": "https://cs.wikipedia.org/wiki?curid=899927", "title": "Gabriela Partyšová", "text": "Gabriela Partyšová\n\nGabriela Partyšová (* 9. června 1978 Brno), je česká moderátorka, zpěvačka a herečka.\n\nNarodila se v Brně, kde již od dětských let navštěvovala v lidové škole umění hodiny zpěvu a klavíru. V Brně absolvovala rovněž studium na soukromém gymnáziu.\n\nOd roku 1996 spolupracuje s českými televizními stanicemi, kde moderuje krátké pořady týkající se převážně českého bulváru (např. Česká televize, TV Nova, Prima). Od roku 2013 uváděla na Primě společenský pořad \"TOP STAR magazín\" . Momentálně moderuje \"Snídani s Novou\". Příležitostně se objevuje také v epizodních rolích v českých filmech a seriálech.\n\nVystupovala i pod uměleckým jménem Rebeka. V minulosti nafotila erotické fotky pro pánský časopis \"Playboy\".\n\nZ manželství s podnikatelem Josefem Koktou, s kterým se rozvedla, se jí v roce 2007 narodil syn Kristian. .\n\n\n\n"}
{"id": "899933", "url": "https://cs.wikipedia.org/wiki?curid=899933", "title": "Geewa", "text": "Geewa\n\nGeewa je české herní vývojářské studio se sídlem v Praze, založené v roce 2005 Milošem Endrlem. Zaměřuje se na vývoj free-to-play multiplayerových mobilních her. Za rok 2017 vykázala Geewa ztrátu 18 milionů korun při tržbách 26 milionů korun, kumulovaná ztráta vzrostla na 174 milionů korun.\n\nGeewa získala v roce 2013 ocenění Red Herring 100 Europe a je nejznámější pro své hry Smashing Four a Pool Live Tour.\n\nGeewa byla založena v roce 2005 Milošem Endrlem, se záměrem spojovat kreativitu, technologii a data při tvorbě originálních her pro každého. Odtud také pramení inspirace pro název Geewa, který je zkratkou z anglického \"Games for Everyone, Everywhere, With Anyone\". Krátce po svém vzniku spustila svůj portál s flashovými hrami Geewa.com.\n\nV roce 2006 se Geewa spojila s největším českým internetovým portálem Seznam.cz, aby spolu provozovaly herní web Hry.cz.\nV roce 2007 do Geewy přichází investice $2,2 milionů od polské společnosti MCI Ventures. V následujících 2 letech získává Geewa licence pro distribuci her společností Bigpoint, Alawar a Ganymede na svých herních portálech v České republice.\nV roce 2009 se Geewa zaměřuje na nově rozbíhající se platformu – Facebook. Tam v roce 2010 vydává vydává kulečníkovou hru \"Pool Live Tour,\" se kterou dosahuje světového úspěchu. Hru hraje v době jejího největšího úspěchu přes 90 milionů hráčů po celém světě.\n\nV roce 2012 Geewa vydává na Facebooku hru \"Pirates Poker\" a přebírá brněnské studio Cuketa, stojící za hrou \"Age of Defenders\".\nV roce 2013 vydává Geewa kulečník \"Pool Live Tour\" pro mobilní zařízení, a slovní hru \"On Words\" pro prohlížeče.\nV roce 2014 získává Geewa investici $4,2 milionů od investiční skupiny KKCG a MCI Ventures. Geewa zrychluje práci na vývoji a pro mobilní zařízení nově vychází hry \"Munchie Mania\" a \"On Words.\" V tom samém roce vychází také nová hra Tile On.\nV roce 2015 vydává Geewa první pokračovaní svého kulečníku \"Pool Live Tour 2\" a také \"Prima Kvízy\", hru vzniklou ze spolupráce mezi Geewou a českou televizní stanicí Prima.\nV roce 2016 vydává Geewa další pokračování kulečníkové série \"Pool Live Tour: Champions\" a začíná pracovat na nové hře využívající kulečníkovou fyziku.\nV roce 2018 Geewa vydává mobilní hru \"Smashing Four\". Tato strategická tahová mobilní hra založená na kulečníkové fyzice dosahuje pár měsíců po vydání na iTunes žebříček top 250 nejvýdělečnějších her USA, hru hraje přes 200.000 hráčů denně. \nV roce 2019 Geewa začíná pracovat na nové hře Smash Casters. Předběžný přístup mají android zařízení z České republiky, Slovenska a Polska. \n\nSeznam her od studia Geewa:\n"}
{"id": "899934", "url": "https://cs.wikipedia.org/wiki?curid=899934", "title": "Little Comets", "text": "Little Comets\n\nLittle Comets je indie rockové trio pocházející z měst Jarrow a Newcastle upon Tyne v Anglii. Na začátku roku 2009 podepsali smlouvu s vydavatelstvím Columbia Records, se kterým vydali 31. ledna 2011 své debutové album nazvané \"In Search of Elusive Little Comets\". Druhé album, \"Life is Elsewhere\", vydala skupina 15. října 2012.\n\nDne 9. února 2009 vydala skupina prostřednictvím vydavatelství Lucky Number Music svůj debutový singl ,One Night in October\". Singl se umístil na 3. pozici v nezávislé hitparádě UK Indie Chart a obdržel pozitivní recenze od DJů BBC Rádia 1 Huw Stephense, Zane Lowe a Sary Cox, kteří ho pravidelně pouštěli ve svých pořadech. \n\nSmlouva podepsaná s vydavatelstvím Columbia Records jim umožnila vydání druhého singlu ,Adultery\", který byl dostupný od 26. října 2009. Skupina poté vyjela na turné na zviditelnění onoho singlu s kapelami Hockey, The Twang a The Noisettes. Columbia Records v roce 2010 ukončila kontrakt s kapelou Little Comets.\n\nV listopadu roku 2010 kapela oznámila datum vydání debutového alba \"In Search of Elusive Little Comets\". Album vyšlo v Angli dne 31. ledna 2011 jak digitálně, tak i ve fyzické podobě. Producentem alba byl kytarista skupiny Michael Coles a mixu se ujal Rich Costey. Albu předcházelo vydání singlu \"Joanna\", který vyšel 17. ledna 2011.\n\nV květnu roku 2011 bylo na oficiálních stránkách kapely oznámeno, že tehdejší bubeník Mark Hale opouští skupinu, aby se mohl věnovat jiným povinnostem. Krátce poté se kapela rozhodla posunout naplánovanou koncertní šňůru z května na říjen téhož roku. Fanoušky také ujistili, že na dobu letních festivalů naleznou nového bubeníka.\n\nSkladba jménem ,Dancing Song\" byla v létě roku 2012 použita v reklamě společnosti Radox.\n\nNa konci roku 2013 kapela oznámila vydání nového alba \"The Gentle EP\".\n\n\nGreenie — bubny (2011–současnost)\n\n\n"}
{"id": "899937", "url": "https://cs.wikipedia.org/wiki?curid=899937", "title": "Sebastián de Belalcázar", "text": "Sebastián de Belalcázar\n\nSebastián de Belalcázar, vlastním jménem Sebastián Moyano (1479/1495, Córdoba, Kastilie − 1551, Cartagena, Nová Granada) byl španělský conquistador, dobyvatel a guvernér.\n\nNarodil se jako Sebastián Moyana v provincii Córdoba v Kastilii. Různé prameny uvádějí různý rok narození a to mezi lety 1479 až 1495. V mládí přijal jméno Belalcázar což byl název hradního města v blízkosti jeho rodného města Córdoba. \n\nDo Ameriky poprvé připlul v jedné z posledních výprav Kryštofa Kolumba, když unikal před trestem. V roce 1519 se stal důstojníkem v silách Pedra Ariase Dávila a v roce 1524 dobyl území dnešní Nikaragui. V Nikaragui se v roce 1524 setkal s Franciscem Hernándezem de Córdobou a stal prvním starostou města León v Nikaragui. Zde setrval až do 1527, kdy odešel do Hondurasu v důsledku vnitřních sporů mezi španělskými guvernéry. V roce 1531 se sešel Franciscem Pizarrem na expedici do Peru, kde mu bylo svěřeno velení nosné základny v Piura. V roce 1533, poté co pomohl Pizarrovi, byl vyslán do dnešního Ecuadoru do města Quito, které bylo nejsevernějším městem incké říše. Před jeho příchodem ale incký tamní vládce Rumiñahui přemístil poklad z města hluboko do And a město vypálil. Belalcázar ho porazil a město obnovil. V roce 1535 založil osadu, která se do dnešních dnů změnila v moderní město Guayaquil. Dále vedl expedici za bájným Eldoradem. Vstoupil do oblasti Caucy, kde v roce 1537 založil město Popayán a stal guvernérem regiónu.\n\nV roce 1539 přešel Kordillery do povodí řeky Magdalény. V blízkosti Bogoty se setkal s Gonzalo Jimenezem de Quesadou, a Nikolausem Federmannem, kteří přišli od severu a všichni tři si začali činit nároky na nová území, proto se vydal do Španělska legitimizovat svá práva. Jejich spor musel řešit král a římským císařem Karlem V. Belalcázarovi se některé nároky nepodařilo prosadit, přesto se v roce 1541 vrátil zpět do Ameriky s titulem \"Adelantado\" a titulem guvernéra Popayánu. V následujícím období došlo mezi dobyvateli znovu k neshodě o pozemky, tentokrát mezi Belalcázarem a Pascualem de Andagoyou, který se také prohlásil guvernérem Popayánu. V roce 1546 nařídil exekuci dobyvateli Jorgemu Robledovi, který vládl v sousední provincii. V roce 1550 byl obžalovaný a v nepřítomnosti odsouzen trestu smrti za zabití Jorgeho Robleda a i za další trestné činy, které se týkaly jeho neustálého vyvolávání válek mezi jinými dobyvateli. Zemřel v roce 1551 dříve, než se mohl vrátit zpět do Španělska, aby podal odvolání proti rozhodnutí soudu.\n\n"}
{"id": "899946", "url": "https://cs.wikipedia.org/wiki?curid=899946", "title": "Marie Dorotea Württemberská", "text": "Marie Dorotea Württemberská\n\nMarie Dorotea Luisa Württemberská (: \"Maria Dorothea Luise Wilhelmine Karoline\" von Württemberg; 1. listopadu 1797 Karlovice, Pruské Slezsko – 30. března 1855 Budín) byla rodem princezna württemberská a sňatkem rakouská arcivévodkyně.\n\nByla nejstarší dcerou württemberského vévody Ludvíka Fridricha a jeho druhé ženy, kněžny Henriety, dcery Karla Kristiána Nasavsko-Weilburského. Její výchova probíhala v přísně puritánském, luteránsko-evangelickém duchu. Učila se teologii, četla řecky a latinsky, ale také anglicky a francouzsky. Měla tři mladší sestry a bratra. Sestra Pavlína se provdala za würtemberského krále Viléma I. Její sestřenicí z matčiny strany byla např. Hermína, druhá manželka Josefa Antonína.\n\nRoku 1819 se provdala za dvakrát ovdovělého uherského palatina Josefa Antonína (1776–1847).\nI po svatbě zůstala věrna své víře a podporovala evangelické kazatele. Jejími hosty často bývali kazatel evangelické obce v Pešti, básník a spisovatel Jószef Székács a Pál Török. Mezi jejími důvěrníky byli kazatel v Soproni, G. Bauhofer a G. A. Wimmer z Felsö-Lövö. Evangelického kazatele Jánose Zapfa pověřila roku 1846 sbíráním pramenů k dějinám protestantismu v Uhrách. Založila evangelickou obec a v hradní části Budína nechala postavit kostel. Věnovala se dobročinnostem a v roce 1828 v Pešti založila „Andělskou zahradu“, první dětský domov v Uhrách.\n\nPo smrti svého muže roku 1847, nesměla vychovávat syna Josefa a byla donucena opustit Uhry. Žila ve vídeňském Augartenu, kde jí sledovala policie. Do Uher mohla pouze na zvláštní povolení, nebo na vlastní riziko. Zemřela v roce 1855, při jedné z cest do Uher. Pohřbena byla v Budapešti.\n\nS manželem měla Marie Dorotea pět dětí. Matkou byla i Hermíně a Štěpánovi, dětem z předchozího Josefova manžeství.\n\n"}
{"id": "899948", "url": "https://cs.wikipedia.org/wiki?curid=899948", "title": "Plaveč (letohrádek)", "text": "Plaveč (letohrádek)\n\nLetohrádek Plaveč stojí v kaštanové aleji vedoucí z Jesenice ke dvoru Plaveč, asi 2 km na sever od loveckého zámečku Svatý Hubert. Je chráněn jako kulturní památka České republiky.\n\nBarokní letohrádek byl pravděpodobně vystavěn v polovině 18. století spolu se zámečkem Svatý Hubert Černíny z Chudenic. Původní využití je nejasné, pravděpodobně však sloužil k odpočinku šlechty během honů. Později byl využíván jako skladiště potravy pro zvěř. Po roce 2000 prošel částečnou rekonstrukcí, při které dostal novou střechu. Dnes je chátrající objekt volně přístupný a slouží jako vyhlídková věž s výhledem na Doupovské hory, Krušné hory a České středohoří.\n\nOkolo letohrádku vede žlutě značená turistická trasa od Jesenice k zámečku Svatý Hubert.\n\n"}
{"id": "899954", "url": "https://cs.wikipedia.org/wiki?curid=899954", "title": "Litice nad Orlicí (lovecký zámeček)", "text": "Litice nad Orlicí (lovecký zámeček)\n\nLovecký zámeček Litice nad Orlicí stojí ve vsi Litice nad Orlicí na svahu vrchu Chlum, na pravé straně řeky Divoká Orlice naproti hradu Litice.\n\nNevýrazný empírový lovecký zámeček postavil v roce 1820 majitel panství Žamberk John Parish von Senftenberg. George Parish von Senftenberg nechal ve druhé polovině 19. století zámeček přestavět na myslivnu. Ve vlastnictví rodu Parishů zůstal až do roku 1948, kdy jim byl znárodněn a přešel do správy státních lesů. V roce 1957 prošel objekt úpravami na byty. Po sametové revoluci byl vrácen Parishům.\n\nJedná se o přízemní stavbu na půdorysu obdélníka, bez větších architektonických detailů. Jediným výraznějším architektonickým prvkem zámečku je sloupový portikus v jihovýchodním průčelí, zakončený tympanonem – od přestavby v roce 1957 jediný prvek připomínající panskou minulost objektu. Celá stavba je kryta valbovou střechou.\n\n"}
{"id": "899956", "url": "https://cs.wikipedia.org/wiki?curid=899956", "title": "Dmitrij Konstantinovič Romanov", "text": "Dmitrij Konstantinovič Romanov\n\nDmitrij Konstantinovič Romanov, rusky \"Дмитрий Константинович Романов\", (, Strelna u Petrohradu – 28. ledna 1919, Petrohrad) byl ruský velkokníže, jeho imperátorská výsost, člen ruské carské rodiny.\n\nNarodil se jako třetí syn/páté (předposlední) dítě ze šesti potomků velkoknížete Konstantina Nikolajeviče, syna ruského cara Mikuláše I., a jeho manželky Alexandry Josifovny, dcery Sasko-Altenburského vévody Josefa.\n\nByl - jako všichni Konstantinovičové - vysokého vzrůstu, lišil se však hubeností. Dostalo se mu mimořádně dobrého vzdělání, výborně se orientoval v klasické literatuře, účastnil se domácích divadelních představení a bral hodiny hry na housle; byl považován za nadaného herce. Původně byl předurčen k dráze námořního důstojníka, miloval však nade vše koně a nakonec přešel ke službě u kavalérie.\n\nNikdy se neoženil a byl proslulým misogynem. Své nenaplněné city přenesl na své neteře a synovce - děti svého staršího bratra Konstantina Konstantinoviče. V roce 1880 si v Krásném Selu postavil daču s konírnou a dvorem pro koně. Zde trávil léto se svým plukem.\n\nV listopadu roku 1881 ho Alexandr III. povýšil do hodnosti adjutanta v imperátorské svitě. 6. dubna roku 1889 byl povýšen do hodnosti kapitána a jmenován velitelem 2. eskadrily jezdecké gardy. 10. prosince roku 1892 byl povýšen do hodnosti plukovníkа a díky posléze dostal velení pluku jezdecko-grenadýrské gardy.\n\nV roce 1913 předsedal Všeruské výstavě klusáků v Kyjevě. Ruský dostihový sport vděčí za své úspěchy na počátku 20. století právě velkoknížeti Dmitrijovi, rovněž tak ovšem i velké potřebě koní v armádě. U Poltavy měl velkokníže vlastní jezdeckou farmu, kde choval klusáky, v ruské armádě vysoce ceněné.\n\nVelkokníže se nemohl účastnit války s Německem kvůli krátkozrakosti, která se kolem roku 1914 zhoršila v téměř úplnou slepotu. Proklínaje osud, zabýval se Dmitrij Konstantinovič přípravou koní v týlu.\n\n\nNa základě dekretu z 26. března roku 1918 byl Dmitrij Konstantinovič poslán do Vologdy, poté byl převezen do vězení v Petrohradu. Žil v jedné cele se svým bratrancem Georgijem Michajlovičem. Současně byl do vedlejší cely zavřen Dmitrijův synovec Gavriil Konstantinovič. Občas se jim podařilo se uvidět.\n\n9. ledna roku 1919 Presidium Čeky rozhodlo \"„rozsudek o bývalé imperátorské bandě potvrdit“\". Na základě toho Dmitrije Konstantinoviče spolu s Pavlem Alexandrovičem, Nikolajem Michajlovičem a Georgijem Michajlovičem odvezli do Petropavlovské pevnosti a jedné noci poslední lednové dekády roku 1919 zastřelili jako rukojmí za vraždu Rosy Luxemburgové a Karla Liebknechta v Německu. Exekuci velel jistý Gordijenko, vězeňský dozorce, který svého času obdržel cenné dary z Kabinetu Jeho veličenstva. Poslední minuty života se Dmitrij Konstantinovič vroucně modlil a opakoval: \"„Pane odpusť jim, neboť nevědí, co činí.“\" Pohřben byl pravděpodobně do společného hrobu na Zaječím ostrově (ostrov v ústí Něvy, na němž stojí Petropavlovská pevnost). Oznámení o zastřelení velkoknížat bylo zveřejněno 31. ledna roku 1919 v „Petrohradské pravdě“.\n\n1. listopadu roku 1981 byl velkokníže kanonizován Ruskou pravoslavnou církví za hranicemi.\n\n8. června roku 2009 byl rozhodnutím Generální prokuratury Ruské federace posmrtně rehabilitován.\n\n"}
{"id": "899957", "url": "https://cs.wikipedia.org/wiki?curid=899957", "title": "Mistrovství Evropy v basketbalu žen 1958", "text": "Mistrovství Evropy v basketbalu žen 1958\n\n6. mistrovství Evropy v basketbalu žen proběhlo v dnech 9. – 18. 5. v Lodži v Polsku.\n\nTurnaje se zúčastnilo 10 týmů, rozdělených do dvou tříčlenných a jedné čtyřčlenné skupiny, z nichž první dva postoupili do finálové skupiny, kde se hrálo o medaile. Týmy, které v základních skupinách skončily na třetím a čtvrtém místě hrály o 7. - 10. místo. Mistrem Evropy se stalo družstvo Bulharska.\n\n SSSR - NDR 74:24 (39:13)\n\n9. května 1958 (10:00) - Lodž\n\n10. května 1958 (10:00) - Lodž\n\n11. května 1958 (19:30) - Lodž\n Jugoslávie - Maďarsko 40:37 (22:13)\n\n9. května 1958 (11:30) - Lodž\n\n9. května 1958 (18:30) - Lodž\n\n10. května 1958 (18:00) - Lodž\n\n10. května 1958 (19:30) - Lodž\n\n11. května 1958 (11:30) - Lodž\n\n11. května 1958 (18:00) - Lodž\n ČSR - Bulharsko 55:42 (26:18)\n\n9. května 1958 (20:00) - Lodž\n\n10. května 1958 (10:30) - Lodž\n\n11. května 1958 (10:00) - Lodž\n Bulharsko - Francie 70:23 (38:12)\n\n13. května 1958 (11:30) - Lodž\n\n13. května 1958 (18:00) - Lodž\n\n13. května 1958 (19:30) - Lodž\n\n14. května 1958 (11:30) - Lodž\n\n14. května 1958 (18:00) - Lodž\n\n14. května 1958 (19:30) - Lodž\n\n15. května 1958 (11:30) - Lodž\n\n15. května 1958 (18:00) - Lodž\n\n13. května 1958 (19:30) - Lodž\n\n17. května 1958 (11:30) - Lodž\n\n17. května 1958 (18:00) - Lodž\n\n17. května 1958 (19:30) - Lodž\n\n18. května 1958 (15:00) - Lodž\n\n18. května 1958 (16:30) - Lodž\n\n18. května 1958 (18:00) - Lodž\n Maďarsko - NDR 53:35 (26:16)\n\n13. května 1958 (10:00) - Lodž\n\n14. května 1958 (10:00) - Lodž\n\n15. května 1958 (10:00) - Lodž\n\n17. května 1958 (10:00) - Lodž\n\n18. května 1958 (10:00) - Lodž\n\n18. května 1958 (11:30) - Lodž\n1. Bulharsko\n2. SSSR\n3. ČSR\n"}
{"id": "899961", "url": "https://cs.wikipedia.org/wiki?curid=899961", "title": "André Phillips", "text": "André Phillips\n\nAndré Lamar Phillips (* 5. září 1959 Milwaukee, Wisconsin) je bývalý americký atlet, jenž se v roce 1988 stal v Soulu olympijským vítězem v běhu na 400 metrů překážek.\n\nVětšinu své kariéry byl ve stínu Edwina Mosese, kterého porazil pouze jednou, zato v olympijském finále. Na prvním atletickém mistrovství světa v Helsinkách v roce 1983 skončil ve finále na 400 metrů překážek pátý. Jediný titul mistra USA v této disciplíně získal v roce 1985. Ve finále běhu na 400 metrů překážek na olympiádě v jihokorejském Soulu v roce 1988 zvítězil v novém olympijském rekordu 47,19 s, Moses skončil v tomto závodě třetí.\n\nPo skončení aktivní kariéry se stal učitelem na střední škole.\n\n"}
{"id": "899963", "url": "https://cs.wikipedia.org/wiki?curid=899963", "title": "Tuta absoluta", "text": "Tuta absoluta\n\nTuta absoluta je malý nenápadný motýl, který v původních oblastech výskytu, v Jižní Americe, patří k nejvýznamnějším škůdcům porostů rajčat.\n\nNa začátku 21. století bylo zaznamenáno masové šíření makadlovky \"Tuta absoluta\" v jižních částech Evropy, zejména ve Španělsku, kde způsobuje ekonomické ztráty vyšší než 50 %. Jiné druhy makadlovek jsou na území ČR významnými škůdci kulturních rostlin, např. makadlovka kmínová (\"Depressaria daucell\"a) nebo makadlovka řepná (\"Scrobipalpa ocellatella\").\n\nGNORAB\n\nPodle EPPO je pro patogena s označením \"Tuta absoluta\" používáno více rozdílných názvů, například \"Scrobipalpula absoluta\" nebo \"Phthorimaea absoluta\".\n\nDruh \"Tuta absoluta\" původně popsal anglický učitel a amatérský entomolog Edward Meyrick v roce 1917 jako druh \"Phthorimaea absoluta\" z lokality Huancayo v Peru. První rezistence vůči insekticidům (organofosfátům a pyretroidům) byly popsány o 80 let později v Chile. Studiem Tuta absoluta se rovněž zabýval moravský entomolog Dalibor Povolný\nPůvodním areálem výskytu makadlovky \"Tuta absoluta\" je Jižní Amerika. V Evropě byla \"Tuta absoluta\" poprvé nalezena v roce 2006 ve Španělsku. Na africkém kontikontinentu byla zaznamenána v Alžírsku, Egyptu, Libyi, Maroku, Súdánu a v Tunisku a na Blízkém východu byl výskyt potvrzen v Iráku, Izraeli, Saúdské Arábii, Sýrii a v Turecku.\n\nVzhledem k širokému geografickému rozložení je v 21. století \"Tuta absoluta\" považována za superspecies, který zahrnuje dva nebo tři kryptické druhy, které se liší morfologicky (habitus a genitálie) a adaptací na hostitelské rostliny (Povolný 1973, 1975, 1979).\n\nV Evropě byl poprvé výskyt \"Tuta absoluta\" potvrzen v roce 2006 ve Španělsku (Katalánsko) na rajčatech dovezených ze Střední nebo Jižní Ameriky. Z prvního ohniska výskytu se začala šířit do dalších evropských států i do států v severní Africe. Makadlovka je dnes rozšířená v Albánii, Francii, Itálii, na Kypru, v Portugalsku a Řecku. Další výskyty byly hlášeny z Bulharska, Litvy, Maďarska, Malty, Německa, Nizozemska, Rumunska, Ruska, Švýcarska a z Velké Británie a také České republiky.\nPřestože se jedná o teplomilný druh, který není schopen přezimovat v našich venkovních podmínkách, hrozí v České republice nebezpečí jeho zavlečení do skleníků a foliovníků, především cestou dovozu hostitelských rostlin ze států s jeho výskytem. Státní rostlinolékařská správa (SRS) provádí od roku 2010 detekční průzkum výskytu tohoto škůdce pomocí feromonových lapačů na našem území v provozech, kde by se \"Tuta absoluta\" mohla vyskytnout (skleníky, fóliovníky, sklady). První výskyt makadlovky \"Tuta absoluta\" v ČR byl potvrzen v srpnu 2013 v okrese Prostějov.\n\n\"Tuta absoluta\" napadá rostliny z čeledi lilkovitých (Solanaceae). Hospodářsky významnými druhy jsou:\nZ volně rostoucích a okrasných lilkovitých rostlin patří k hostitelům:\nSeznam podle Státní rostlinolékařská správy.\n\nVajíčka jsou velmi malá, oválná, krémově žlutá o délce (0,36 mm dlouhá a 0,22 mm široká). Vajíčka bývají na spodní straně listu. Líhnutí trvá 4-5 dnů.\n\nPo vylíhnutí jsou housenky bělavé. Později tmavnou přes zelenavou do světle růžové barvy. Mají tmavě hnědou hlavu a na předohrudi výrazný černý proužek. První instar je 0,9 mm velký. Dorůstají do velikosti 8 mm. Doba vývoje 13-15 dnů.\n\nKukla je hnědá, velká asi 6 mm. Doba vývoje 9–11 dnů.\n\nDospělec je drobný motýl s rozpětím křídel 10 mm. Má nenápadné šedohnědé zbarvení s černými a stříbřitě šedými skvrnkami na předních křídlech. Zadní křídla mají lichoběžníkový tvar, jsou úzká s dlouhými třásněmi. Pro makadlovky jsou charakteristická dlouhá a nahoru protažená makadla, která jsou dobře viditelná pouhým okem. Tykadla jsou nitkovitá.\n\nTato jihoamerická makadlovka má velký reprodukční potenciál. Za příznivých podmínek je schopná vytvořit až 12 generací za rok. Životní cyklus trvá 29–38 dní. Jedná se o teplomilný druh, dospělec není schopen přezimovat v chladnějších oblastech mírného podnebného pásu. Minimální a maximální teplota pro dokončení vývoje je 14 a 30 °C. Přezimuje ve stadiu vajíčka, kukly nebo dospělce.\n\nSamičky kladou 230–260 vajíček přímo na hostitelské rostliny, nejčastěji na spodní stranu listů. Housenky se líhnou po 4-6 dnech a minují v listech, stoncích a plodech. Housenky se kuklí po 12–15 dnech v půdě, na povrchu rostlin nebo v minách.\n\nŠkody způsobují pouze housenky, a to svým žírem, především na zelených částech rostlin. Poškozují i květy a plody, čímž výrazně snižují výnos a kvalitu plodů.\n\nV Latinské Americe, je T. absoluta považována za hlavního škůdce rajčat a to jak na polích, tak na ošetřovaných místech. Výnos a kvalita plodů může být významně sníženy poškozením \"Tuta absoluta\" a sekundární patogeny, které mohou využít poškození rostliny. Vážně poškozená rajčata ztrácejí obchodní hodnotu. Ztráty 50-100% byly hlášeny na rajských jablek zejména při nízkých srážkách. Na bramborech je Tuta absoluta jeden\nz hlavních škůdců olistění v teplých oblastech s nízkou nadmořskou výškou (pod 1000 m).\n\nNa listech housenky způsobují požerky v podobě charakteristických nepravidelných min. V případě silného napadení listy zcela odumřou, zatímco požerky ve stoncích způsobují deformace rostlin. Znečištěný povrch rostlin je živnou půdou pro sekundární houbové patogeny.\n\nŠkůdce je obecně snadno nalézt, protože preferuje apikální pupeny, květy nebo nové plody, na kterých jsou černé výkaly dobře viditelné.\n\nNejčastěji může dojít k záměně s polyfágními minujícími vrtalkami rodu \"Liriomyza\" (řád dvoukřídlí – Diptera, čeleď vrtalkovití – Agromyzidae.\n\nMakadlovka \"Tuta absoluta\" se může rovněž zaměnit s mnoha jinými druhy makadlovek, jako jsou např. \"Phthorimaea opercula\" a \"Keiferia lycopersicella\", které mají stejné hostitelské spektrum a velmi podobný vnější vzhled.\n\nDoporučovanou účinnou prevencí je nemanipulovat v blízkosti porostů rajčat (zejména ve sklenících a foliovnících) s plody dováženými z rizikových oblastí, likvidovat použité přepravní obaly od rajčat, případně důkladně vyčistit tyto obaly před dalším použitím. K signalizaci výskytu a detekci makadlovky \"Tuta absoluta\" slouží druhově specifické feromonové lapače.\n\nV zemích s výskytem \"Tuta absoluta\" se v biologickém boji využívají přípravky na bázi \"Bacillus thuringiensis\" var. \"kurstaki\", entomopatogenních hub \"Metarhizium anisopliae\" a \"Beauveria bassiana\", vosičky \"Trichogramma achaeae\" a \"T. pertiosum\" a dravé ploštice rodu \"Macrolophus\", \"Nabis\" a \"Nesidiocoris\". Chemická ochrana proti housenkám je založena na bázi účinných látek abamectin, indoxacarb a spinosad a proti motýlům na bázi účinných látek acetamiprid, cypermethrin, deltamethrin, imidacloprid a teflubenzuron.\n\nRezistence\n\"Tuta absoluta\" je rezistentní vůči těmto účinným látkám:\n\nMakadlovka \"Tuta absoluta\" nepatří mezi druhy, jmenovitě uvedené v přílohách vyhlášky č. 215/2008 Sb., o opatřeních proti zavlékání a rozšiřování škodlivých organismů.\n\n"}
{"id": "899965", "url": "https://cs.wikipedia.org/wiki?curid=899965", "title": "Seznam ultraprominentních vrcholů v západním Himálaji", "text": "Seznam ultraprominentních vrcholů v západním Himálaji\n\nToto je seznam ultraprominentních vrcholů v západním Himálaji. Ultraprominentní vrchol je vrchol s topografickou prominencí nad 1500 m.\n\n"}
{"id": "899970", "url": "https://cs.wikipedia.org/wiki?curid=899970", "title": "The Surprise Party", "text": "The Surprise Party\n\nThe Surprise Party je desátá epizoda druhé série amerického televizního seriálu \"Smash\" a v celkovém pořadí dvacátá pátá epizoda seriálu. Napsaly ji Julie Rottenberg a Elisa Zuritsky a režírovala ji S. J. Clarkson. Epizoda se poprvé vysílala ve Spojených státech dne 6. dubna 2013 na televizním kanálu NBC.\n\nKdyž je ve městě Liza Minnelli, tak Tom plánuje narozeninové překvapení pro Ivy, aby našel rovnováhu mezi prací a jejich přátelstvím. Vztahy mezi Karen, Jimmym a Derekem vybouchnou právě v okamžiku, když se zkoušky \"Hit Listu\" blíží k závěru. Richard požádá Eileen, aby trávila více času s ním a méně prací a Julia se odtáhne od \"Bombshell\" prostřednictvím nečekaného zdroje.\n\nKaren Cartwright (Katharine McPhee) a Jimmy Collin (Jeremy Jordan) spolu s celým obsazením nacvičují hudební číslo „Original“ do \"Hit Listu\". Později Karen sdělí Jimmymu, že jí není příjemná jeho žádost, aby drželi svůj vztah v tajnosti, když se líbají tajně v šatně. Po rozhovoru se svou spolubydlící Anou Vargas (Krysta Rodriguez) sdělí Karen Jimmymu, že spolu skončili, pokud se neukáží společně na veřejnosti. Derek Wills (Jack Davenport) se ocitne na jevišti během Kareniny zkoušky, má lehce upito a skončí to tak, že řekne Karen, že má o ní zájem. Karen mu řekne, že chodí s Jimmym a že jí mrzí toto načasování. Během zkoušky je Derek vytočen, že Jimmy a Karen jsou opravdu spolu a vybouchne vzteky během Jimmyho věty v dialogu a málem se s ním i popere. Celá věc skončí zjištěním, že Derek řekl Jimmymu, aby se držel od Karen dál. Karen se naštve na oba dva, řekne jim, aby ji neovládali a odchází. Později se Jimmy ukazuje u Karenina bytu a omlouvá se jí. Žádá ji o ještě jednu šanci a slibuje, že budou na veřejnosti už vystupovat jako pár. Karen souhlasí a jde s ním na skleničku, ale je znepokojena, když v kapse jeho bundy nachází sáček s drogami.\n\nIvy Lynn (Megan Hilty) je stále nahněvaná na Toma Levitta (Christian Borle) za to, že bez jejího vědomí do muzikálu obsadil její matku a během technických zkoušek muzikálu se s ním často hádá. Tom si stěžuje u Julie Houston (Debra Messing), že režírovat muzikál je těžké, když ho všichni nesnáší. Ivy je pozvána svým nejlepším kamarádem Sam Strickland (Leslie Odom mladší) a obsazením muzikálu do baru na její narozeninovou párty, ale je to utajeno před Tomem. Tom se snaží usmířit s Ivy tím, že zavolá Lize Minnelli (ztvárňuje sama sebe), aby se setkala s ním a Ivy při večeři. Ivy je ohromena, když Lizu spatří a Tom a Liza ji zazpívají píseň „A Love Letter From the Times\", kterou Tom složil speciálně pro Ivy. Eileen Rand (Anjelica Huston), které Tom řekl o Lize, a Agnes (Daphne Rubin-Vega), publicistka \"Bombshell\", pozvou na večeři novináře, aby nafotili snímky Ivy, Toma a Lizy a byla to dobrá reklama pro muzikál. Také se ukáže divadelní kritik Michael Riedel (ztvárňuje sám sebe). Ivy je tímto vyvedena z míry a na Toma se rozzlobí. Tom později najde Ivy na její narozeninové oslavě, protože ji přinesl klíčky, které nechala v taxíku a je smutný, že nebyl na večírek pozván. Oba se nakonec usmíří, ale Ivy mu řekne, že nemohou být dobrými přáteli, když je on jejím režisérem. Nad sestřihem osudů několika postav slyšíme Ivy, která zpívá píseň „Bittersweet Symphony\". Ivy pozdě večer zbyla na svém večírku sama, je lehce opilá a přichází Derek, dává jí dárek a přeje ji šťastné narozeniny.\n\nJulia stále pomáhá Scottovi Nicholsovi (Jesse L. Martin) s \"Hit Listem\", zvláště s tím, jak zvětšit prostor pro postavu Divy. Setkávají se s Kylem Bishopem (Andy Mientus),jedním ze skladatelů a Julia mu pomáhá se scénářem. Rozhodnou se, že Diva (kterou hraje Ana) bude mít v muzikálu větší přítomnost, a to zejména ve druhé polovině, která přijde na úkor Karenině postavě. Zatímco Kyle pracuje na muzikálu, Julia a Scott se baví ohledně dávných dnů a Scott ji řekne, že pro ní měl slabost, ale ona byla vdaná a tak nic neudělal. Později všichni tři říkají svůj nápad ohledně Divy Derekovi, který je stále vytočený z hádky s Karen a Jimmym; nápad se mu líbí a nezdá se dotčený, že se Karenina role zmenší. Scott požádá Juliu, aby dále pokračovala jako konzultantka pro \"Hit List\". Ona s tím souhlasí a řekne mu, že jestli o ní bude mít ještě zájem, nemusí ohledně toho být zticha.\n\nRichard Francis (Jamey Sheridan) a Eileen jdou spolu na večeři (na to samé místo, kde se Tom a Ivy setkávají s Lizou) a Richard se zdá trochu vytočený, když se dozví, že na místě jsou paparazzi a Eileen musí pořád myslet jen na svou práci. Později ji řekne, že v minulém manželství jeho bývalá žena nepracovala a on si na to zvykl, takže Eileen jakožto pracující žena je pro něj něco nového, na co si ještě musí zvykat. Eileen mu řekne, že se ještě nevzpamatovala z předchozího vztahu a oba se dohodnou, že vezmou věci pomalu.\nSara Brady ze serveru \"Television Without Pity\" ohodnotila epizodu známkou 3 (C).\n\n"}
{"id": "899975", "url": "https://cs.wikipedia.org/wiki?curid=899975", "title": "Lubny", "text": "Lubny\n\nLubny ( ) je město v Poltavské oblasti na Ukrajině. Leží na pravém břehu řeky Suly a v roce 2011 v něm žilo přes 48 tisíc obyvatel.\n\nPřes Lubny vede Evropská silnice E40 z Calais do Volgogradu, Biškeku a Ridderu.\n\n"}
{"id": "899976", "url": "https://cs.wikipedia.org/wiki?curid=899976", "title": "Atentát na Anvara as-Sádáta", "text": "Atentát na Anvara as-Sádáta\n\nAtentát na Anvara as-Sádáta byl spáchán 6. října 1981 v egyptském hlavním městě Káhiře. Útok na egyptského prezidenta se uskutečnil během vojenské přehlídky, která se konala v rámci každoročních oslav připomínajících úspěch operace Badr, při níž egyptská armáda na počátku jomkipurské války úspěšně překročila Suezský průplav. Atentát byl proveden členy islámské fundamentalistické skupiny Egyptský islámský džihád, kteří jednali na základě fatvy, kterou na Sádáta uvalil egyptský duchovní Omar Abdel-Rahman.\n\nHlavním podnětem k atentátu na egyptského prezidenta Anvara as-Sádáta bylo podepsání egyptsko-izraelské mírové smlouvy, které se uskutečnilo 26. března 1979. Podpisu této smlouvy předcházelo uzavření dalších mírových smluv známých jako Dohody z Camp Davidu. K podpisu těchto smluv došlo v září roku 1978 a Sádát společně s izraelským premiérem Menachemem Beginem získali za jejich uzavření Nobelovu cenu za mír. Hlavním bodem egyptsko-izraelské mírové smlouvy bylo vzájemné uznání obou zemí, ukončení válečného stavu, který existoval od války za nezávislost a stažení izraelských vojsk a civilistů ze Sinajského poloostrova, který Izrael zabral v roce 1967 během Šestidenní války. Smlouva rovněž zajišťovala volný průjezd izraelských lodí Suezským průplavem a přiznání statusu mezinárodních vod Tiranské úžině a Akabskému zálivu. Tato dohoda udělala z Egypta první arabskou zemi, která oficiálně uznala Izrael. Celý Arabský svět byl však podpisem této smlouvy značně rozhořčen a to zejména proto, že Sádát postavil zájmy Egypta před zájmy arabské, čímž se odklonil od představ svého prezidentského předchůdce Gamála Násira, který usiloval o vznik jednotného arabského státu. V reakci na podpis této smlouvy byl Egypt ještě v roce 1979 vyloučen z Ligy arabských států a sídlo této organizace se přesunulo z Káhiry do Tunisu.\n\nDne 6. října 1981 se v Káhiře konala každoroční vojenská přehlídka oslavující úspěch operace Badr, při níž egyptská armáda na počátku jomkipurské války úspěšně překročila Suezský průplav. Během přehlídky byly veřejnosti představeny různé složky egyptské armády – letectvo a pěší a motorizované jednotky. V jednom z těchto vozů byli i čtyři atentátníci vedení poručíkem egyptské armády Chálídem Islambulím, který byl zároveň členem fundamentalistické skupiny Egyptský islámský džihád. Islambulí se původně říjnové vojenské přehlídky neměl zúčastnit, avšak byl dodatečně vybrán jako náhrada za důstojníka z 333. dělostřelecké brigády. Prezident Sádát stál společně se svojí ochrankou a pozvanými hosty na tribuně a sledoval průvod vojáků, kteří mu salutovali. Islambulího skupina zaútočila na prezidenta v momentě, kdy se k němu přiblížilo jejich auto. Útočníci nejprve hodili směrem k Sádátovi tři granáty, z nichž explodoval pouze jeden, a poté začali do stojících lidí střílet z útočných pušek. Poté, co byl prezident zasažen a spadl na zem, postavili lidé kolem něj židle, aby ho uchránili od dalších střel.\n\nÚtok trval přibližně dvě minuty. Prezident Anvar as-Sádát byl zabit a spolu s ním dalších jedenáct lidí včetně kubánského ambasadora, ománského generála a biskupa koptské pravoslavné církve. Dalších dvacet osm lidí bylo zraněno. Mezi zraněnými byl například egyptský viceprezident Husní Mubárak, irský ministr obrany James Tully a čtyři američtí důstojníci. Během přestřelky byl jeden z útočníků zabit a zbývající tři byli raněni a následně zadrženi.\n\nKrátce po atentátu vypuklo v hornoegyptském městě Asijút povstání. Povstalci převzali na několik dní kontrolu nad městem a během následujících střetů bylo zabito šedesát osm policistů a vojáků. Kontrola nad městem byla obnovena až po příjezdu speciálních jednotek z Káhiry. Většina souzených povstalců dostala pouze tříleté tresty odnětí svobody. Souzen byl i Chálíd Islambulí a dalších dvacet tři osob spojených s atentátem. Islambulí byl shledán vinným a společně s dalšími třemi spiklenci byl odsouzen k trestu smrti. Poprava zastřelením proběhla 15. dubna 1982.\n\nV reakci na uzavření egyptsko-izraelské smlouvy a poskytnutí azylu íránskému šáhovi Muhammadu Pahlavímu, který coby blízký přítel Anvara Sádáta odcestoval po islámské revoluci v roce 1979 z Íránu do Egypta, přerušila íránská vláda veškeré styky s Egyptem. Po smrti egyptského prezidenta byla v íránském hlavním městě Teheránu pojmenována ulice po Chálídu Islambulím. Po jeho popravě jej nejvyšší vůdce íránu Rúholláh Chomejní prohlásil za mučedníka. Po velkých protestech byla ulice v květnu roku 2001 přejmenována.\n\nPo smrti Anvara as-Sádáta se stal dočasným prezidentem Súfí Abú Tálib, který v úřadu působil osm dní a poté roli prezidenta převzal Sádátův viceprezident Husní Mubárak. Sádátova pohřbu se mimo jiné zúčastnili tři bývalí prezidenti Spojených států: Gerald Ford, Jimmy Carter a Richard Nixon. Súdánský prezident Dżafar an-Numajri byl jedinou arabskou hlavou státu, která se na pohřbu objevila. Pouze tři státy z 24 členů Arabské ligy vyslaly své zástupce – kromě Súdánu to bylo ještě Somálsko a Omán. Sádát byl pohřben u káhirského památníku Neznámého vojáka, který se nachází přes ulici od místa, kde byl zavražděn.\n"}
{"id": "899977", "url": "https://cs.wikipedia.org/wiki?curid=899977", "title": "StarCraft II: Heart of the Swarm", "text": "StarCraft II: Heart of the Swarm\n\nStarCraft II: Heart of the Swarm je pokračování vojenské sci-fi real-time strategie \"\", vydané firmou Blizzard Entertainment v roce 2010. \"Heart of the Swarm\" je druhá část z plánované třídílné \"StarCraft II\" trilogie (třetí část se jmenuje \"\").\n\nRozšíření upravuje jednotky, jež byly k dispozici ve \"Wings of Liberty\", a přidává pár nových. Kampaň je v tomto rozšíření zaměřená na Zergy, z jejichž pohledu je vyprávěn příběh hry, jenž začíná pár týdnů po skončení \"Wings of Liberty\". Ústřední postavou je Sarah Kerriganová, stylizovaná do role antihrdinky, které byla z většiny na konci \"Wings of Liberty\" vrácena lidská podoba a nyní se vyrovnává s minulostí, přetrvávajícím vlivem své dřívější temné osobnosti, i faktem, že ji chce skoro každý v galaxii mrtvou.\n\nV kampani je celkem 27 misí: 20 hlavních misí spolu se 7 \"evolučními\" misemi (ve kterých má hráč možnost vyzkoušet různé modifikace zergských jednotek).\n\nByly přidány celkem tři jednotky k Protossům a po dvou k Zergům a Terranům.\n\nProtossové\n\nK stávajícím jednotkám přibyly: Jádro mateřské lodi (\"Mothership Core\"), Bouře (\"Tempest\") a Prorok (\"Oracle\").\n\nZergové\n\nPřibyli Had (\"Viper\") a Hostitel (\"Swarm Host\") produkující Kobylky (\"Locust\")\n\nTerrani\n\nPřidány jednotky Mina černá vdova (\"Widow Mines\") a Pekelný stroj (\"Hellbat\").\n\nSarah Kerriganová, které byly po úspěšné misi Jima Raynora a Valeriána Mengska odňaty pomocí xel'nažského artefaktu její vizáž i mnohé schopnosti Královny čepelí, a ve velké míře i vzpomínky, byla z Charu nahá odnesena Jimem Raynorem do jeho nákladní lodi. Vlivem očištění od zergské podstaty a vysoké teploty vzduchu na Charu utrpěla popáleniny a její kůže byla pak stejně drsná jako její zergská tykadla namísto vlasů. Z Charu byla za dramatických okolností a asistence Valeriána dopravena pryč, než na místo dorazil osobně císař Dominia Arcturus Mengsk, jenž ustál povstání a protesty obyvatel.\n\nJejí záležitosti byly drženy v přísném utajení, aby měla klid na rekonvalescenci jak fyzické, tak psychické: pokusila se zabít \"ostříháním\" svých zergských vlasů. V galaxii se zprávy o pádu Královny čepelí rychle roznesly a nemálo lidí ji chtělo mrtvou, hlavně císař Mengsk. V prostorách nadace Moebius však nebyla v bezpečí, neboť se ukázalo, že Dr. Emil Narud, jenž zjistil, že Xel'nagové zřejmě nikdy artefakt nenavrhli k očištění infikovaného Terrana a vrácení lidské podoby, pracoval pro Mengska. Ve vážném stavu (nejedla, nepila, nekomunikovala) byla nakonec převezena do Valeriánovy tajné základny v protektorátu Umoja, kde byla pod nepřetržitým dohledem Valeriánových lidí. Na první dva týdny zde musela být navlečena do skafandru a dle měření měla velmi nízkou mozkovou aktivitu, jakoby sama sebe uvedla do kómatu, nebo to mohl být vedlejší efekt soupeření jejího terranského a zergského já o kontrolu těla a mysli.\n\nČasem se ale její hodnoty začaly dostávat do normálu a začala si vzpomínat, kým vším byla: Ghostem i Královnou čepelí, tedy zabijákem. Zažila promazávání paměti ve službách Konfederace, pak zabíjení pro Mengska, a po zpracování Nadvědomím prováděla neskutečné masakry, čímž psychicky trpěla a považovala se za zrůdu. Mnohé dávno ztracené vzpomínky na dětství a na dobu bez zabíjení se jí ale vrátily, stále však trpěla částečnou amnézií a nemohla si vybavit, co a proč dělala jako Královna čepelí. Přilnula k Jimovi Raynorovi, jehož roli na Charu i během jejich misí coby Synové Korhalu si pamatovala dobře, a snažila se znovu uvěřit v lepší budoucnost. Zachovala si tedy silný pud sebezáchovy, který předvedla při experimentu, kdy se jí vymkla psionická síla z rukou a Valerián z důvodu strachu o životy svých vědců další pokusy vzdal, tak nařídil odpálit v jejím prostoru nálože, ale záhy rozkaz odvolal, když mu řekla, že pomocí psionických schopností nálože předělala, aby zabily jeho vědce i jeho, navíc má pár sekund na to, aby nepokračoval v tom, co dělal jeho otec...\n\nSarah čelila mnoha nočním můrám, v nichž sebe samu viděla jako Královnu čepelí, vedoucí zergskou invazi na Korhal. Viděla vzdušnou bitvu, kdy zergský leviatan přistával s rojem na povrchu a vypouštěl spóry s několika zerglingy a hydralisky jako předvoj do města. Pak viděla v ulicích Augustgradu tank (\"Siege tank\") zoufale prchat před rozzuřeným ultraliskem a mračny zerglingů. Na hlavním náměstí vypukla tanková bitva proti legiím zerglingů podpořených ultralisky, na jejíž průběh svrchu shlížela Královna čepelí, libující si ve vykonané pomstě, zatímco na metropoli havaroval obří bitevník a horda zerglingů povalila Mengskovu sochu. Z tohoto snu se probudila vyděšená. Znamenalo to jedno: doutná v ní neukojitelná touha po pomstě Mengskovi za to, že ji chce mrtvou, za Tarsonis a za všechny jeho lži a hříchy.\n\nPo několika týdnech od událostí na Charu (jaro 2505) dorazil do základny v Umoje Jim Raynor. Vynutil si vstup do uzavřené části, kde se setkal s Valeriánem, kterému řekl, že toto je poslední test, pak odchází pryč spolu se Sárou, doteď drženou v izolaci. Test měl zjistit, kolik zergského v ní zůstalo. V izolované komoře ji robot oblékal do obleku Ghosta a Raynor požádal Valeriána a vědce o chvilku soukromí. Řekl jí, ať chvíli ještě vydrží, pak odejdou spolu pryč. Sára nic neskrývala, aspoň pak konečně můžou jít po krku Mengskovi. Raynor ji přesvědčoval, ať na něj zapomene, teď konečně mohou být zase jen spolu, ale Sára opáčila, že dokud není Mengsk mrtvý, nemůže být žádné \"ty a já\". Izolační místnost se zavírala a ona se k němu otočila zády, zatímco on v emocích křiknul, že hýbal nebesy i peklem, aby ji dostal zpět a nikdy se jí nevzdal, ať tedy ona nevzdává šanci být spolu.\n\nKdyž se místnost uzavřela, podívala se zpátky a litovala toho, co řekla. Každopádně test začal a měla se pokusit ovládnout zergského trubce (\"Drone\"). Valeriána varovala, že tohle skončí špatně. Nakonec si vyrobila armádu zerglingů, s níž se rozhodla otestovat Valeriánovo bezpečnostní opatření a hlavně ho přinutit, aby vůbec neuvažoval o tom ovládat Zergy, protože ti nikdy neudělají, co si nějaký Terran zamane. Zerglingy poslala do spodního patra, kde s nimi způsobila značnou spoušť, ale nikoho nezabila, jen zničila tamní zařízení. Poté jim nařídila zavřít se do kotců a zůstat tam.\n\nPo propuštění z izolace se konečně mohla setkat s Raynorem, ale bála se toho, co způsobila jako Královna čepelí, tak řekla, že měl raději nechat svého přítele Tychuse Findleyho zastřelit ji. Raynor ji ujistil, že nelituje její záchrany a ona už není \"ona,\" a šel převléknout, aby mohli konečně odejít. Jenže z hyperprostoru nad Umojou se vynořila armáda Dominia a vyslala na základnu mohutný výsadek pod velením Novy s rozkazem najít a zabít Kerriganovou. Jeden tým ji skutečně našel a Sarah všechny svými psionickými schopnostmi zabila a zničila místnost. Převlečený Raynor ji chtěl chránit, ale byl zpoza dveří jen svědkem incidentu. Za zničenými dveřmi pak našel rozrušenou Sáru koukající do země. Mumlala, že dokud Mengsk žije, tohle zabíjení nikdy neskončí. V tranzu dodala, že za to Mengsk zaplatí. Raynor ji přiměl, aby se vzpamatovala a dal jí ghostskou pušku jednoho ze zabitých nepřátel. Před odchodem ho Sára vášnivě políbila.\n\nI když pět let nestřílela, zvykla si na pušku hned. Síly Dominia je zahnaly do sklepení, kde oba čelili zdivočelým zerglingům Sarah. Nakonec uprchli na přístaviště lodí, jenže raketa od robota Dominia typu Archangel zničila most a rozdělila dvojici. Kerriganová Archangela porazila sama, zatímco Raynor musel najít jinou cestu, jak se dostane ze základny pryč a Sáru vysílačkou vyzval, ať nečeká a vezme si jeho loď. Odmítala, ale nakonec šla, když jí Valerián sdělil, že se evakuují, ale pro Jima pošle tým. Varovala ho, aby to nepokazil. Mezitím Raynorovi Valerián vysílačkou sdělil, že ho tým nemůže najít, tedy Raynor řekl, že si najde cestu z Umoji sám. Pak ho vypátrala ghostka Nova a zatkla ho (buď z pomsty za odmítnutí zabití Toshe; nebo z rozmaru, žena prostě dělá, co žena dělat musí).\n\nNa Hyperionu, jenž byl schován poblíž Phaethonu, hledala Sarah Jima, ale Valerián se omluvil, že ho nedokázali najít. Kerriganová se rozběsnila a psionikou ho škrtila, pak ještě odzbrojila vojáky Umoji na palubě, aby nikdo nezasáhl. Horner se ji snažil uklidnit, ale v tentýž moment je vystopovaly bitevníky Dominia a ihned zahájily palbu. Horner se zoufale snažil jejich palbu zastavit prohlášením, že je korunní princ Valerián na palubě, ale Dominium jen koncentrovalo palbu na Hyperion. To přimělo Sáru Valeriána pustit ze sevření. Se skřípěním v hlasu řekl, že jeho otec obětuje na šachovnici cokoliv, aby dostal královnu. Horner tedy nařídil okamžitý únik do hyperprostoru s tím, že se později na Umoju vrátí. Sára však z Hyperionu odešla hledat Jima sama, oni ať si dělají, co chtějí.\n\nV Raynorově nákladní lodi přistála na Phaethonu, kde se Dominium utábořilo, ale našla poblíž malý rod zergského roje, tedy se opře o něj. Zjistila, že je vede matka rodu (\"Broodmother\") Naktul, jež nadšeně přivítala královnin návrat. Sára odmítla takové pocty a chtěla jen zniití děla Dominia a jejich základny, aby neohrozily Jima. Sama Sarah ze sebe neměla dobrý pocit, protože mezi Zergy zjistila, že se jí zase vrací manýry Královny čepelí. Vrátila se na Jimovu loď a snažila se s ním navázat kontakt, že všechno vyčistila, tedy jeoblasta naprosto bezpečná. Pobrečela si, že měl pravdu a skutečně v ní doutná něco temného, tedy potřebuje ho k sobě, aby ji ochránil před ní samotnou. Místo Jimovy odpovědi vlezl dovnitř zergling se zlomeným čelistním rohem, na kteréhona mířila puškou, ale zapnul se monitor se zprávami UNN, kde Kate Lockwellová oznámila mimořádnou novinku: nechvalně proslulý terorista Jim Raynor byl dopaden, krátce vyslýchán a popraven. Sarah nevěřila svým uším a zergsky zařvala, až se zvenčí celá loď rozsvítila. Když se k věci vyjadřoval pro UNN Arcturus Mengsk, který tímto oznámil konec války a vítězství Dominia nad Zergy i Protossy, se plačící Kerriganová zvedla, podívala se na zerglinga, jenž přišel až k ní, a rozhodla se: Mengskovi se pomstí, neboť ztratila naději na lepší budoucnost a zbyla jí jen ta pomsta. Zcela propadla zlu, kterého se chtěla ještě před pár momenty vyvarovat.\n\nKerriganová přiletěla do zergského prostoru na obří nestvůru leviatan, kterou Zergové používají na daleké cesty vesmírem. Byla odhodlána stát se znovu jejich královnou a jednoho po druhém je zabíjet, dokud ji jako královnu nepřijmou. Na přítomné zerglingy svítila očima a ti ze strachu před ní utekli. Pak přišla matka rodu Izsha, jež ji poznala jako svou stvořitelku, ačkoliv nyní více jako Terrana než Zerga. Nechápala, proč si ji Sarah jako svůj výtvor nahrazující cerebraty nepamatuje. Sarah znovu zasvítila očima a zdůraznila, aby si hlavně nezapomněla pamatovat ji. Izsha se uklonila a přijala někdejší Královnu čepelí zpět. Kerriganová tedy rozkázala shromáždit roj a odletět okamžitě na Korhal. Izsha ji však informovala, že se roj rozpadl a při její absenci si ho rozdělily jiné matky, tedy roj nevyslyší její zavolání. Na leviatanovi se seznámila též s Abathurem, jenž kdysi sloužil Nadvědomí jako bytost řídící procesy evoluce, pak Královně čepelí, a nyní jí. Považoval Kerriganin stav za infekci terranskou DNA, ale bude schopen ji vrátit do zergského stavu. Kerriganová řekla rezolutní ne se žhnoucíma očima.\n\nVydala tedy rozkaz přistát na Charu, kde porazila v kyselinových pláních matku rodů Zagaru. Hodlala ji popravit, ale ta se hájila, že plnila její vlastní rozkaz být silné, aby roj zůstal silný. Situace však byla složitá, proto ji Kerriganová ušetřila, ale chtěla znát její názor, proč byla poražena. Zagara nedokázala odpovědět a hádala: byla jste silnější, chytřejší. Kerriganová ji poslala za Abathurem, aby ji vylepšil. Izshi se zeptala, jaká bývala jako Královna čepelí. Dověděla se, že byla mocná a také plánovala bitvu s nějakým neznámým nepřítelem, ovšem matkám rodů tenkrát neřekla nic podrobného.\n\nNa Charu bylo potřeba porazit vojska Dominia, čistících povrch od Zergů. Začala zprůchodněním lávového kaňonu, ale Terrani dříve každý útok Zagary letecky odrazili. Útoku artefaktu Xel'nagů se už bát nemuseli, neboť Kerriganová věděla bezpečně, že už na Charu není, ale bitva i tak nebyla snadná. Kerriganová navrhla taktiku pozvolného rozšiřování povlaku (\"creep\"), aby začala zase fungovat přirozená zergská protivzdušná obrana pomocí sebevražedných létavců (\"Scourge\"). Díky sestřelení několika terranských bitevníků a postupnému obsazení oblasti dokázala dosáhnout svého. Zagaru opět zajímal klíč takové strategie a Sarah ji tedy poučila o prohnanosti, lsti a vizi (poté, co ji znovu vylepšil Abathur, i přes bolest; ovšem Abathur se obával, že příliš vylepšené matky mohou díky přidanému samostatnému uvažování a individualismu být časem nebezpečné, ale Sarah požadovala, aby byli Zergové co nejnebezpečnější celkově). V další bitvě si to Kerriganová rozdala přímo s generálem Warfieldem, jehož armádu zcela zdecimovala poté, co se odmítnul z Charu stáhnout.\n\nPo bitvě si pro něj došla přímo do jeho základny. Byl smrtelně raněn a přišel k němu bezrohý zergling, aby ho zastrašil. Pak uhnul a za ním stála Sarah v ghostském brnění, velící Zergům, v tichosti. Žádal po ní, aby pustila domů lodě, na nichž jsou už jen vojáci zranění natolik, že pro ni hrozbou už nikdy nebudou. Kerriganová zůstávala zticha. Nazval ji zrádkyní lidstva za opuštění lidskosti jen kvůli pomstě. Zůstávala zticha. Zeptal se jí, kolik nevinných zavraždila a kolik jich ještě zavraždí. Ticho. Apeloval na její svědomí, a že zahazuje, co pro ni Jim Raynor udělal, zeptal se jí, co by si asi tak pomyslel, kdyby ji teď viděl. To už Sarah, jež poslouchala jeho vysílačku napojenou na úplně obklíčené vojáky, nevydržela a generála dorazila. Dotčena tím, co slyšela, vydala Zergům příkaz nezničit lodě se zraněnými.\n\nIzsha si všimla jejího stavu. Byla schopná rozeznat hněv, nenávist, strach, ale tohle nezná. Kerriganová vysvětlila, že cítí bolest ze ztráty blízkého a ze vzpomínek na lepší časy. Nebyl čas se zdržovat. Nařídila cestu na Kaldir, kde se nacházel rod matky Nafash. Ta však byla nedávno zabita Protossy, kteří se okamžitě pokusili odeslat zprávu na Shakuras, že Kerriganová opět velí Zergům, ale je zranitelná, tedy mají poslat Zlatou armádu. Musela tomu na tomto ledovém světě, kde Abathur upravil ze získané esence tamní fauny Zergy k odolnosti vůči extrémně nízkým teplotám, zabránit. Zergové během bitvy zajali protosskou vědkyni jménem Lasarra. Nesměli dovolit, aby Kaldir opustila byť jediná loď. Při výslechu Lasarry Sarah zjistila, že jedna loď přeci jen unikla. Nechala z leviatana odstranit pole, jež znemožnilo zacílení protosské teleportace, a implantovala do ní zárodek matky Niadry, s úkolem zničit všechny Protossy, jež ji infikovanou odwarpovali na loď. Niadra se zakrátko vylíhla a úkol splnila.\n\nKrátce poté se na leviatana dostal ještě jeden Protoss - Zeratul. Kerriganová ho ihned poznala a kopanci a pěstmi složila k zemi. Zeratul se vůbec nebránil, jen využil příležitost, kdy si Kerriganová nekryla hlavu, aby jí dlaní přitiskl ihanský krystal k oku a řekl jen \"Uvěř!\" V krystalu Kerriganová uviděla domovský svět Zergů. Zerus - vulkanický svět překypující životem a zelení, v němž dominují prvotní Zergové samotáři (\"Primal Zerg\"). Ti žijí, bojují a vyvíjejí se, ale všichni vypadají úplně jinak než Zergové z roje. Mnohem více se podobají dinosaurům a neustále se vyvíjejí proto, aby drželi krok s dobou a s ostatními. Zeratul po těchto slovech zmatené Sáře zdůraznil, že i ona se musí vyvinout, aby přežila.\n\nSarah byla vůči Zeratulovým proroctví skeptická, ale nakonec souhlasila s cestou na Zerus, když jí slíbená moc světa Zerus pomůže porazit Mengska. Zeratul to zřejmě na Zerusu už trochu znal, tak Kerriganové doporučil probudit prastarého prvotního Zerga Zurvana, který jí poradí, jak tuto moc získat, neboť je velmi moudrý a také starší, než bývalo Nadvědomí. Abathur byl z prvotních Zergů nesvůj a považoval je za nedokonalé individuality bez spojení s Rojem. Nicméně to vypadalo, že prvotní Zergové měli jednu zvláštní schopnost: díky neustálé evoluci a vývoji jedince nestárli. Sarah byla nadále vůči Zeratulovi podezřívavá, ale její touha po odplatě byla silnější. Zeratulovi bylo zřejmě jedno, za jakým účelem do toho Kerriganová půjde, hlavně aby moc prvotních Zergů získala. Při hledání Zurvana na ni zaútočili nějací mladší prvotní Zergové, kteří ji nazvali součástí roje a také zkaženinou. Byla nucena se bránit, ale pak byl obří Zurvan díky pořádné dávce masa do chřtánu probuzen.\n\nZurvan si s Kerriganovou dlouze promluvil a prozradil jí, co se na Zerusu kdysi stalo. Jeden padlý Xel'naga jménem Amon zotročil Nadvědomí a pokazil jeho genetickou esenci nadřazeným příkazem a nuceným životem většiny Zergů v Roji, s nímž odletěl ze Zerusu pryč. Zřejmě chtěl zneužít schopnosti Zergů absorpce cizí genetické esence ke svým účelům, evidentně ke zlu. A z toho mála, kterým se povedlo uniknout Amonově vlivu, se stali prvotními Zergy samotáři. Dále ji vedle poučení o podrobných dějinách Zerusu, kterou vlastně zažil celou, zasvětil do způsobů prvotních Zergů. Abathur byl velice rozezlen schopnostmi prvotních Zergů k vytvoření \"dětiček\" jako kopie hydralisků z Roje, a žárlil.\n\nPři poslední rozmluvě se Zeratul ujistil, zda se Kerriganová vzdá znovu své lidskosti. Ta zopakovala, že když jí to usnadní pomstu, tak do toho jde. To stačilo a s Kerriganovou se rozloučil, neboť viděl, že se vydala na správnou cestu, a odebral se zpět na Shakuras vyslechnout si rozsudek jeho bratří za své činy. Kerriganová se nechala Zurvanem dovést do prvotní třecí kaluže (\"Spawning Pool\"), kde došlo vůbec poprvé k pozření larvy druhou larvou a ukradení její esence z genetického materiálu, aby se sama posílila, tedy se vyvinul vůbec první Zerg v dějinách. Abathur s tímto krokem Kerriganové nesouhlasil, protože je příliš nebezpečný, navíc považoval stále prvotní Zergy a jejich moc za oslabení, ale opak byl ve skutečnosti pravdou. Zároveň pověřila Izshu a další matky, aby ochraňovaly její kokon, zatímco bude v prvotní třecí kaluži zrát a líhnout se. Věřila, že ji její nenávist a zloba ochrání před nezdarem metamorfózy. Roj byl nucen kokon \"chrysalis\" zuřivě bránit před nájezdy dalších prvotních Zergů a jejich dětí, kteří v Kerriganové spatřovali velkou hrozbu.\n\nJakmile se po dlouhé době její kokon \"chrysalis\" otevřel, vylezla z něj prvotní Královná čepelí (\"Primal Queen of Blades\"), jež byla obdařena největší silou, jakou kdy nějaký Zerg měl, a cítila, že bude schopna rozervat celé světy na kusy. Zurvan poznamenal, že přesně toto Amon uměl také, viděl to na vlastní oči. Podivil se, proč Kerriganová nebyla coby původní Královna čepelí řízená Amonem jako Nadvědomí. Kerriganová spekulovala, že na ni měl jeho nadřazený příkaz zřejmě přesto vliv, ale jen jako temnota v její mysli...tedy Amon musel už být mrtvý, když Nadvědomí Královnu čepelí stvořilo. Nyní je svým vlastním pánem bez Amonova vlivu, který z ní zmizel po použití xel'nažského artefaktu i této proměně.\n\nZnovuzrozená Královna čepelí se od staré Královny čepelí lišila pigmentem i větší sílou a hlavně zcela nezávislou vůlí a osobností, jež zůstala identická s původní Sárou Kerriganovou. Na leviatanu Abathur uznal, že se mýlil, a požádal královnu o vzorek své tkáně, aby ji prostudoval. Ta se žhnoucíma očima odmítla, že to dalece přesahuje jeho schopnosti pochopit, čím je. Navštívil ji prvotní Zerg Dehaka, aby nabídnul Roji své služby výměnou za genetickou esenci, získanou při cestování s Rojem. Vysvětlil, že ostatní prvotní Zergové její znovuzrození nepřijali a bude se s nimi muset vypořádat. Yagdra, Kraith i Slivan proti Královně čepelí bojovali tvrdě, ale neměli sebemenší šanci. Sama pak pohltila jejich esenci a stala se ještě silnější. V ten moment za ní přišel Zurvan a pochválil ji za vítězství, ale jenom proto, aby nyní sám získal její esenci. Je tak starý proto, že se s nikým kromě sebe o nic nedělil. Sáře nezbyla jediná možnost, než ho také zabít. Se ziskem jeho velmi bohaté esence získala vše, co mohl Zerus nabídnout, tak zanechala zbylé prvotní Zergy svému osudu a nařídila Izshe připravit leviatana na dlouhou cestu zpět do sektoru Koprulu.\n\nPo návratu se ozvala osoba tvrdící, že ví o jejím plánu zabít Mengska. Řekl jí, že jsou její šance nulové, dokud bude mít protosskozergské hybridy, jejichž likvidace má momentálně nejvyšší prioritu. Tento kontakt vystopovala poblíž stanice Skygeirr a byl jím bývalý viceadmirál UED Alexej Stukov, nyní hybrid Terrana a Zerga podobně jako ona. Je naživu, přestože ho při válce \"Brood War\" zabil Samir Duran, ale byl znovuoživen nelidskými experimenty a přetvořen v Zerga. Řekl, že ho takto pozměnil Dr. Emil Narud, navíc ho vystavil dalším experimentům. Narud je měňavec, který vystřídal za svůj milénia dlouhý život tisíce tváří i jmen, a naznačil, že Narud a Duran jsou jedna a tatáž osoba (duraN-Narud), sloužící Amonovi. Shodli se, že je nutné ho zabít i s jeho hybridy, a zničit celou stanici.\n\nNa povrchu ale byla stanice velmi dobře hlídaná, avšak Kerriganová použila infikátory k vytvoření co nejvíce terranozergských hybridů. Nakonec byla tato taktika úspěšná a mohla se Stukovem proniknout dovnitř. Narud na Kerriganovou vypustil osm hybridů, aby ji uzamkl v psionické pasti, ale posílená Kerriganová ji dokázala překonat. Dále musela porazit celkem mocný výsadek armády Dominia. Celou laboratoř nechala zamořit rojem, aby vyhledal cokoliv živého a zabil to. Jenže se ukázalo, že celá stanice stála na starém xel'nažském chrámu, v němž roj narazil na tal'darimské Protossy, kteří byli konečně odhaleni jako uctívači Amona. Do bitvy se zapojil i Narud, jenž smrtícím útokem málem Kerriganovou zabil, ale ta mu oplatila stejnou mincí. Narud měl výhodu, že ho \"dobíjely\" xel'nažské svatyně, které musel Stukov s rojem, jehož velení dočasně převzal, najít a zničit, a postarat se o Taldarimy, kteří si zavolali na pomoc hybridy. Pro Stukova to byla těžká bitva, ale zvládl ji, stejně tak Kerriganová, jež zahnala Naruda hlouběji do útrob xel'nažkého chrámu. Zde na ni hrál psychologickou nátlakovou hru, když na sebe vzal podobu Jima Raynora. Kerriganová odhalila jeho klam a zuřivě ho mlátila pěstí, že on není Jim. Po chvíli se Narud proměnil v podobu Sáry Kerriganové před její nákazou Zergy a řekl, že je vším, co ona sama ztratila, a laserovým mečem ji probodl. Kerriganová upadala do mdlob, ale dokázala se ještě vzchopit, Naruda objala a svými čepelími křídly ho zabila. Než zemřel, pošeptal, že stejně prohrála, neboť je Amon znovu naživu. Stihli ho znovu vyvolat. Sama se pak s vážným zraněním svalila vedle něj, i s obavami, co teď, protože při čtení jeho mysli odhalila, že říkal pravdu.\n\nKerriganovou v kritickém stavu dopravili Stukov, Dehaka, Zagara a Izsha zpět na leviatana, kde ji nechali odpočívat v léčivé lázni, a roj zatím vedli místo ní. Po vyléčení ostatním pověděla špatnou zprávu: Amon se vrátil a je teď pro Zergy bezprostřední hrozbou. Až to vyřídí s Mengskem, půjdou Amona hledat. K výpravě se přihlásil i Stukov, protože jako Zerg, kterého by nepoznala ani jeho matka, nemá mezi Terrany místo, a své domovské Rusko již zřejmě nikdy neuvidí. Abathur označil Stukova za mimořádného Zerga, takového, jakého by sám nikdy nedokázal stvořit (žárlil na Narudovy schopnosti), za druhého nejsilnějšího hned po Královně čepelí. Královna přemýšlela, jak se Narudovi povedlo Amona vyvolat a došla k závěru, že když ji xel'nažský artefakt zbavil moci původní Královny čepelí, nasál ji do sebe a artefakt z Charu brzy poté zmizel. Došlo jí, že právě tuto energii Narud k Amonově vyvolání použil.\n\nMezitím ostatní matky rodů nalezly v zergském prostoru tisíce zařízení, které vypustilo Dominium, nevypadá to na zbraň. Keriganová poznala, že se jedná o Mengskův komunikátor. Mengsk ji varoval, že jestli se s rojem jenom přiblíží ke Korhalu, Jima Raynora okamžitě zabije...ano, není mrtvý. Kerriganová proto pomocí psionických schopností kontaktovala posádku Hyperionu, kde překvapila nepříjemně Hornera i Valeriána tím, že se stala znovu Královnou čepelí, ale neměla čas to vysvětlit. Pověděla jim, že je Jim Raynor naživu, ale neví, kde ho Mengsk drží, ale oni to zjistit můžou. Valerián jí nechtěl věřit, ale Horner odvětil, že Jezdci udělají všechno, aby dostali zpět svého velitele. Valerián opáčil, že získat tyto informace bude nesmírně těžké, jenže Horner měl eso v rukávu: svoji \"manželku\" Miru Han Hornerovou a jejího zajatce Orlana. Jen ji museli \"přesvědčit\" zničením její základny.\n\nOrlana donutili hacknout síť Dominia a dověděli se, že Raynora drží na vězeňské lodi Moros náhodně plující po různých destinacích, a že v konkrétní čas bude poblíž stanice Atlas na dotankování paliva. Kerriganová provedla invazi na loď, ale Mengsk se ji pokoušel zničit autodestrukcí, aby zabil ji i Raynora. Nicméně leviatanovi se povedlo loď zčásti obejmout tak, že sekce, kde byl Raynor, vydržely pohromadě. Probila se až k jeho cele a otevřela ji. Raynor byl v šoku z toho, že je Sára znovu Zerg, a ptal se, co to provedla. Na odpověď to, co musela, reagoval výčitkami, ať to vysvětlí Fénixovi a milionům dalších, které utopila v krvi. Dala mu jeho pistoli a hlaveň si položila na své čelo a řekla mu, že kdysi přísahal zabít Královnu čepelí, ale zároveň v ní nikdy nepřestal věřit, tak ať nepřestane ani teď. Po chvilce váhání Raynor začal střílet, dokud mu nedošly náboje, ale vystřílel je do zdi, protože ji nedokázal zabít. Řekla mu, že ho miluje, ať na to nikdy nezapomene. Ten však chladně odešel a prohlásil, že je mezi nimi konec.\n\nNyní už ji nic nedrželo od toho provést svoji pomstu. Znovu telepaticky zavolala na Hyperion, aby oznámila, že zahajuje invazi. Horner se podivoval, proč jim to říká. Valeriána se zeptala, na jaké straně vlastně stojí. Ten odpověděl, že vždycky na straně svého lidu a smířil se s tím, že jeho otce je nutné odstavit od moci a nelze ho žádným způsobem spasit. Se Stukovem probrala jeho budoucnost v Roji a ten souhlasil, že jí pomůže vyhledat Amona a bojovat s tímto \"pánem bohem\" až do konce. Věrnost Královně čepelí slíbily i všechny Matky rodů, i ty, které ji dosud odmítaly a přidávaly se k jejímu Roji, tedy Roj byl znovu sjednocený.\n\nPři další konverzaci s Valeriánem řekla, že tamní lid potřebuje vůdce. Má-li být tímto vůdcem on, tak požaduje jedinou věc, aby svou invazi provedla ne přímo na Augustgrad, ale za město, aby dala civilistům šanci se evakuovat. Kerriganová se ptala, zda si je vědom faktu, že to bude možná její nejtěžší bitva v životě, a žádá po ní, aby si ji udělala ještě těžší. Avšak svolila a dá mladému careviči prostor, aby provedl evakuaci města. Spletla se v něm, je skutečně lepším mužem než jeho otec.\n\nPak na spustila invazi. Vyslala za Augustgrad miliony sporů, z nichž Dominium většinu sestřelilo, ale dokázala vytvořit za městem úl roje, odkud povede invazi do města hlavní branou. Mengsk však aktivoval psionického ničitele, což byla zbraň zabíjející tvory k sobě psionicky propojené, tedy de-facto všechny Zergy...kromě Zergů samotářů. Toto byla práce pro Dehaku, aby Dominijské překvapil tím, že na něj zbraň nebude fungovat. Dehaka zničil generátory pro vysílače psionických ničitelů a Kerriganová pak vyslala vlnu Zergů, jež zničila velkou část obrany okraje města. Mezitím Valerián s Hornerem a Raynorem organizovali evakuaci civilistů. Většina čtvrtí je hotová, ale celý východní blok dosud evakuovaný není. Ozvala se jim Kerriganová, jak na tom jsou. Ti přiznali problémy (Jim byl schovaný mimo záběr, a pozorně ji poslouchal) a Valerián ji požádal o trochu víc času, jinak miliony lidí zemřou. Kerriganová tedy souhlasila, že provede invazi do dotyčného místa pomaleji, ale až na to přijde, ať se klidí z cesty.\n\nBylo to ovšem za cenu, že obrana Dominia, vybavena i roboty Odin, se stihla přeskupit a kladla velmi tuhý odpor. V průběhu bitvy však do Augustgradu přistál Hyperion s Raynorem na palubě a Kerriganové pomohl. S jeho pomocí a společně se Stukovem, Zagarou a Dehakou nakonec ve městě odpor Dominia zcela zlomila. Před závěrečnou bitvou pověřila Zagaru velením Roje a v případě, že zemře, dostala za úkol splnit její poslední rozkaz: opustit ihned Korhal, najít Amona a bojovat s ním jako s úhlavním nepřítelem Zergů.\n\nPřímo v Mengskově paláci si zcela sama proklestila cestu palácovou stráží, až se probojovala na vrchol do jeho kanceláře. Mengsk ji očekával a zapálil si u toho doutník. Řekl, že prohrála: stiskl tlačítko zapalovače a ukázal jí xel'nažský artefakt, plně nabitý. Tuto situaci si však chtěl vychutnat a zapalovačem do Kerriganové vyslal velmi silnou a bolestivou dávku blesků. Na chvíli přestal, aby ji nazval svým největším zklamáním, pak zase pokračoval. V momentě, kdy ji chtěl dorazit, vtrhl do místnosti Raynor, který mu rozdrtil zapalovač a Mengska silně udeřil tak, že přelétl půl místnosti. Sarah se vzpamatovala a s rozeběhem nabodla Mengska svými čepelími křídly do ramen na stěnu. Řekla mu, že nikdy nebude trpět tolik, aby zaplatil za životy, které zničil. Odvětil, že z ní udělal monstrum, opáčila, že to on udělal monstra ze všech. Pak mu psionickými schopnostmi uvařila mozek zaživa, a dala do toho tolik energie, že Mengsk vybouchl tak, že zdemoloval celou kancelář a v paláci po něm zbyla díra jako po zásahu velkou raketou.\n\nV závěrečné scéně se Kerriganová s Jimem Raynorem dívala (a tvářila se u toho stejně jako ve snu na začátku hry), jak se Zergové po splnění mise vracejí zpátky na leviatana. Podívala se na Jima a poděkovala mu, za všechno. Jak roztáhla křídla, aby také odletěla na leviatana, odpověděl jí s úsměvem, že mu bylo potěšením. Pro sebe dodal, že mu bylo vždycky potěšením.\n\nSarah Kerriganová se následně s Rojem vydala na výpravu hledat Amona, aby se s ním vypořádala, tentokrát již nevyhlíží setkání s ním pesimisticky a rezignovaně jako stará Královna čepelí, ale s vírou, že konfrontaci s \"bohem\" zvládne. Mezitím se Valerián nechal korunovat novým císařem Dominia, zavedl spravedlivější zákony, odstranil od moci kliku svého otce a přinesl větší míru svobody pro občany Dominia.\n\n"}
{"id": "899978", "url": "https://cs.wikipedia.org/wiki?curid=899978", "title": "Alonž", "text": "Alonž\n\nAlonž může být:\n\n"}
{"id": "899979", "url": "https://cs.wikipedia.org/wiki?curid=899979", "title": "Přívěsek (právo)", "text": "Přívěsek (právo)\n\nPřívěsek neboli alonž (anglicky, francouzsky a německy \"allonge\") je list papíru spojený s cenným papírem (zejména směnkou nebo šekem) nebo jinou právní listinou. Slouží k provedení záznamů, které se na vlastní listinu již nevejdou, zejména\n\n"}
{"id": "899980", "url": "https://cs.wikipedia.org/wiki?curid=899980", "title": "Slevový portál", "text": "Slevový portál\n\nSlevový portál (taky známý jako server hromadného nakupování nebo portál kolektivního nakupování) je model obchodu, který nabízí zákazníkům časově omezenou nabídku zboží a služeb se slevou a to formou e-shopu.\n\nSlevové portály vychází z konceptu Deal of the day. První takový koncept spustil portál Woot.com v červenci 2004. V roce 2006 deal-of-the-day průmysl vzrostl na 100 internetových stránek nabízející tyto akční slevy. V listopadu 2008 vstoupil na trh Groupon. \n\nPrvní projekty na bázi slevových portálů se v Česku objevily v roce 2009. Patřily k nim BigBrands.cz a FashionDays.cz. Tyto servery fungovaly zprvu pouze na pozvánku (FashionDays.cz tak funguje dodnes). V dubnu 2010 pak byl spuštěn Slevomat, patrně nejznámější český slevový portál. V prosinci 2010 se přidal portál Vykupto.cz. \n\nPo úspěchu Slevomatu v ČR vzniklo do roku 2011 přes 300 slevových portálů. Tento stav byl konkurenčně neudržitelný a počet slevových portálů začal prudce klesat (na začátku roku 2013 můžeme hovořit o třech desítkách úspěšných slevových portálů na trhu). Podle ředitelky Slevomatu Marie Havlíčkové se trh slevových portálů rozpadl, protože to byl uměle vytvořený trh, který byl nadstavbou trhů cestování, pobytových balíčků, restaurací a dalších lokálních služeb prodávaných online.<ref name=\"lupa.cz/clanky/marie-havlickova-slevomat-cz-slevove-portaly-byly-zcela-umele-vytvoreny-trh\"></ref> Podle ní většina slevových serverů skončila ze tří důvodů:\n\nSlevový portál funguje obdobně jako e-shopy. Na webu se denně objevují zajímavé nabídky na produkty nebo služby se slevou většinou od 40 do 60 % (ale výjimkou nejsou asi slevy v řádech 80-90 %). Tyto nabídky jsou časově omezené zpravidla od tří do šesti dnů (ale slevy delší či kratší nejsou výjimkou). Některé slevové portály podmiňují koupi aktivací slevy – to znamená, že slevu si musí koupit určitý počet zájemců. Po uhrazení dané částky přijde na mail kupujícího poukázka na zakoupené zboží či službu. Počet prodávaných poukázek mívá zpravidla i svoji horní hranici, tedy maximální počet slev. Paradoxně se často objevují ty nejlevnější slevy na menších portálech spíše než na těch známějších. Což si můžete ověřit na srovnávačích, což jsou vlastně slevové agregátory. To jsou stránky které zobrazují všechny slevy ze všech slevových portálů.\n\nPodle slevového agregátoru Slevin.cz lidé v únoru 2013 preferovali slevy u následujících produktů a služeb:\n\nMezi nejznámější a největší slevové portály patří \n\nSlevové portály se zaměřují jak na nabídku slev v konkrétních městech, tak na slevy napříč celou republikou (např. produkty nebo zájezdy). V některých městech pak existují i menší slevové portály regionálního charakteru, které se orientují převážně na konkrétní oblast. Například slevový portál Slevici.cz, který nabízí slevy ve Zlíně a jeho okolí úspěšně konkuruje Slevomatu ve Zlínském kraji.\n\n"}
{"id": "899982", "url": "https://cs.wikipedia.org/wiki?curid=899982", "title": "Pospíchal", "text": "Pospíchal\n\nPospíchal nebo Pospichal může znamenat:\n\n"}
{"id": "899984", "url": "https://cs.wikipedia.org/wiki?curid=899984", "title": "Poutnice ze Sans-Souci", "text": "Poutnice ze Sans-Souci\n\nPoutnice ze Sans-Souci ( ) je francouzské filmové drama z roku 1982, které režíroval Jacques Rouffio. Předlohou se stal eponymní román Josepha Kessela, jenž byl vydán v roce 1936. Děj filmu se odvíjí ve dvou časových liniích. Ze soudního procesu, odehrávajícího se několik desetiletí po druhé světové válce, se hlavní hrdina vrací do období války, kde je odkryta motivace jeho činu. Sans-Souci je letní zámecké sídlo v postupimském stejnojmenném parku.\n\nV hlavních postavách manželů se představili Michel Piccoli a Romy Schneider, která ztvárnila dvojroli. Snímek pro herečku znamenal poslední filmovou příležitost před jejím náhlým úmrtím na infarkt myokardu v květnu 1982.\nNa 8. udílení filmových cen César snímek obdržel jednu sošku, když byli oceněni William Robert Sivel a Claude Villand za nejlepší zvuk. Nominováni byli také Romy Schneiderová (nejlepší herečka), Gérard Klein (nejlepší herec ve vedlejší roli) a Georges Delerue (nejlepší hudba).\n\nŠedesátník Max Baumstein (Michel Piccoli) je bohatý švýcarský obchodník a úctyhodný předseda mezinárodní humanitární organizace, která hájí zájmy nespravedlivě stíhaných a vězněných osob. S mladší manželkou Linou Baumsteinovou (Romy Schneider) tráví pracovní čas v Paříži. Na hotelový pokoj je mu doručena obálka, v níž nalézá fotografie ztotožňující současného velvyslance Paraguaye s nacistou Ruppertem von Legaartem, který měl za války na svědomí životy jeho blízkých. Při osobním jednání velvyslance zastřelí a odevzdává se dobrovolně policii. Následuje obvinění z vraždy prvního stupně. V průběhu soudního procesu se začíná odvíjet paralelní děj minulých událostí z druhé světové války, které se staly motivem vraždy.\n\nV březnu 1933 na ulici zastřelí členové hnědých košil z oddílu SA otce dvanáctiletého Maxe a jemu samotnému zlomí dolní končetinu. Následkem toho pak celý život kulhá. Židovského sirotka se ujme pěvkyně Elsa (Romy Schneider) se svým mužem, protihitlerovsky smýšlejícím tiskařem Michelem Wienerem. Před nacistickou hrozbou Max s Elsou prchají do Paříže, kde bydlí v hotelu Jiří V. Jejímu muži se odjet za hranice již nezdaří, když je vyvlečen z vlaku a uvězněn v koncentračním táboře. Podaří se mu alespoň náhodnému spolucestujícímu předat peníze pro ženu. Francouzský obchodník se šampaňským Maurice Bouillard finanční obnos doručí a naváže s Elsou přátelský vztah. Během soudního líčení, které se odehrává ve druhé časové linii, vypovídá a přiznává milostnou náklonnost k německé ženě.\n\nV Paříži se Elsa živí jako pěvkyně v kabaretu Le Rajah, do něhož také pravidelně dochází její obdivovatel a mladý diplomat Třetí říše Ruppert von Legaart (Mathieu Carrière). Po řadě desetiletí se z něho stává paraguayský velvyslanec v Paříži Frederico Lego. Bezvýchodnou situaci se zpěvačka rozhoduje vyřešit využitím Rupperta, když se s ním vyspí, aby zachránila manžela z osidel koncentračního tábora.\nZáměr se zdaří a nacista zařizuje mužovo propuštění. Se stopami mučení v obličeji tak Michel Wiener přijíždí na pařížské vlakové nádraží, kde se setkává s manželkou. Od prvního okamžiku je však pár sledován Ruppertem von Legaartem a jeho pobočníky. Jeden z nich při vystupování Michela z automobilu čerstvě osvobozeného knihtiskaře zastřelí. Všemu přihlíží dospívající Max z automobilu.\n\nV soudním procesu s obviněným Baumsteinem vypovídá tehdejší Elsina kolegyně z nočního podniku, která byla za války také vězněna. Po propuštění zjistila, že ostatky manželů Wienerových byly Vichisty přemístěny do bezejmenného hromadného hrobu poté, co Elsa také zemřela. Wienerovým pak nechala zhotovit alespoň pamětní desku v Sans-Souci.\n\nMax Baumstein je za vraždu odsouzen k pětiletému podmíněnému trestu. V bistru se jej manželka Lina ptá, proč s ní o své minulosti nikdy nemluvil? Zarážející je také její značná fyziognomická podoba s Elsou.\n\n\"Titulky v závěru filmu uvádějí, že za dalších šest měsíců byli manželé Baumsteinovi zastřeleni před svým domem. K atentátu se nikdo nepřihlásil a pachatelé nebyli dopadeni.\"\n\n\nDětský herec Wendelin Werner, jenž se objevil v úloze dvanáctiletého Maxe, se později stal matematikem, profesorem na Université Paris-Sud 11 a laureátem Fieldsovy medaile 2006, označované za matematickou Nobelovu cenu.\n\nRomy Schneiderová věnovala film svému synovi Davidovi, který zemřel roku 1981 ve věku čtrnácti let a také jeho otci. Informace je uvedena v úvodních titulcích.\n\nNatáčení bylo o několik týdnů odloženo kvůli zlomené dolní končetině Schneiderové. První klapka padla v květnu 1981 a následně došlo k několikatýdennímu přerušení. Schneiderová podstoupila operaci ledvin a v červenci téhož roku tragicky zemřel její syn David. Poslední scény byly nasnímány mezi říjnem a prosincem 1981.\n\n"}
{"id": "899985", "url": "https://cs.wikipedia.org/wiki?curid=899985", "title": "Liturgická slavnost", "text": "Liturgická slavnost\n\nLiturgická slavnost nebo jen slavnost (latinsky \"sollemnitas\") je v liturgii římskokatolické církve liturgickým dnem nejvyššího stupně. Oslavuje nejdůležitější události z dějin spásy, některé nejvýznamnější světce a podobně. Její význam je srovnatelný s nedělí, při mši se většinou zpívá také Credo a zpravidla se koná i sbírka.\n\nNěkteré slavnosti patří mezi zasvěcené svátky. Některé význačné slavnosti začínají už večer předchozího dne slavením vigilie. Připadne-li slavnost na neděli v adventní, postní nebo velikonoční době, dny Svatého týdne, velikonočního tridua nebo velikonočního oktávu, přesouvá se na nejbližší pozdější méně významný den. Naopak, pokud připadne slavnost na neděli v mezidobí, tato slavnost neděli nahrazuje. Vedle celosvětově slavených slavností mohou existovat i liturgické slavnosti pro určitý stát, řád, oblast nebo kostel (jinde může jít jen o svátek nebo závaznou či nezávaznou památku).\n\n\n\n\n"}
{"id": "899988", "url": "https://cs.wikipedia.org/wiki?curid=899988", "title": "Svatovítský most", "text": "Svatovítský most\n\nSvatovítský most na rozhraní pražských Dejvic a Střešovic převádí Svatovítskou ulici přes železniční trať Praha – Rakovník. Byl pojmenován v dubnu 2013 v souvislosti s výstavbou tunelů městského okruhu v severozápadní části Prahy, ačkoliv přemostění na tomto místě vzniklo už v roce 1926. Vzhledem ke své poloze nedaleko křižovatky Prašný most je někdy nesprávně považován za Prašný most, který se však nachází jinde.\n\nV souvislosti s výstavbou městského okruhu byla původní 16 m široká betonová stavba v letech 2009 až 2013 nahrazena novou o šířce 40 m a délce 13 m. Nový most je oproti předchozímu v upravené směrové i výškové poloze a je připraven na plánované zdvojkolejnění železniční trati.\n"}
{"id": "899991", "url": "https://cs.wikipedia.org/wiki?curid=899991", "title": "Zámecký vrch (České středohoří, 530 m)", "text": "Zámecký vrch (České středohoří, 530 m)\n\nZámecký vrch je výrazný osamělý čedičový kopec v s nadmořskou výškou 529,6 metr v Českém středohoří u města Česká Kamenice v okrese Děčín. Je známý zejména kvůli pozůstatkům Kamenického hradu a obnovené rozhledně na jeho vrcholu.\n\nZámecký vrch je řazen do severovýchodní části Českého středohoří, podcelku Verneřické středohoří a okrsku Benešovské středohoří. Je nejvyšším vrcholem geomorfologického podokrsku Českokamenická vrchovina. Od České Kamenice je asi 1500 metrů daleko směrem na Kamenický Šenov v sousedním okrese Česká Lípa. Vrchol kopce převyšuje Českou Kamenici o 200 metrů.\n\nNeovulkanický vrch z olivinického bazanitu a brekcie je vypreparovaný sopouch, který při svém vzniku prorazil okolní coniacké slínovce, jílovce a křemenné pískovce. Vrchol má podobu úzkého hřbetu. Na svazích se vyskytují mrazové sruby, skály se sloupcovou odlučností horniny, balvanové haldy a proudy. Úpatí je tvořené soliflukčními usazeninami.\nNa vrcholu zalesněného kopce jsou ruiny Kamenického hradu z 15. století a byla zde roku 1998 obnovena rozhledna. Rozhledna a její okolí umožňují výhledy na okolní kopce, blízká města a vesnice.\n\nMezi Českou Kamenicí a Kamenickým Šenovem je vytyčena zeleně značená cesta KČT pro pěší turisty, z níž je vytvořena odbočka na vrchol. Nejbližší spojení vlakem i autobusem je z České Kamenice.\n\n"}
{"id": "899997", "url": "https://cs.wikipedia.org/wiki?curid=899997", "title": "Roman Polom (fotbalista)", "text": "Roman Polom (fotbalista)\n\nRoman Polom (* 11. ledna 1992, Sokolov) je český fotbalový obránce a bývalý mládežnický reprezentant, od července 2017 působící v mužstvu SK Sigma Olomouc, kde je na hostování z FK Mladá Boleslav. Nejčastěji nastupuje na postu stopera.\n\nSvoji fotbalovou kariéru začal v Baníku Sokolov, odkud v dorostu zamířil do Sparty Praha. V sezóně 2008/09 byl kapitánem mládežnického týmu \"letenských\" do 19 let, který získal titul ve své kategorii.\n\nV A-týmu pražského klubu se objevil v lednu 2010. Neprosadil se a hrál za rezervu.\n\nDo prvního mužstva se vrátil na začátku ročníku 2012/13. V 1. lize debutoval za Spartu 3. listopadu 2012 v utkání 13. kola proti domácí Mladé Boleslavi (remíza 1:1), když do druhého poločasu nastoupil místo Manuela Pamiće. V základní sestavě poprvé absolvoval kompletní ligový zápas 13. dubna 2013 proti Slavii, pražské derby skončilo vítězstvím Sparty 3:1. 16. dubna 2013 nastoupil v základní jedenáctce ve vítězném zápase Sparty 4:2 nad Sigmou Olomouc v odvetě čtvrtfinále českého poháru 2012/13. Pražský klub po dvou shodných výsledcích 4:2 postoupil do semifinále. V květnu 2013 prodloužil smlouvu do léta 2016. V sezóně si připsal sedm ligových startů.\n\n18. 7. 2013 nastoupil za Spartu na domácím stadionu v úvodní zápase 2. předkola Evropské ligy UEFA proti švédskému BK Häcken (remíza 2:2), odehrál celý zápas na postu stoperu společně s Mariem Holkem. V odvetě Polom nenastoupil. Letenské mužstva odvetné utkání nezvládlo a po prohře 0:1 vypadlo. V sezoně 2013/14 nastoupoval pouze za B-mužstvo, v jehož dresu nasbíral 17 ligových startů.\n\nV červenci 2014 byl kvůli větší vytíženosti odeslán na roční hostování do pražské Dukly. Ligovou premiéru v dresu Dukly Praha si odbyl 15. srpna 2014 ve 4. kole proti FC Slovan Liberec (remíza 0:0), v 89. minutě vystřídal Aldina Čajiče. Proti stejnému soupeři vstřelil v 18. kole v 61. minutě svůj první gól za Duklu a zároveň v nejvyšší soutěži, zápas skončil výhrou 3:1. Podruhé se střelecky prosadil 11. 4. 2015, když ve 40. minutě vyrovnával v zápase s FC Vysočina Jihlava na 1:1. Dukla Praha nakonec ve střetnutí zvítězila v poměru 2:1. Svůj třetí gól v sezoně vsítil v utkání 29. kola proti FK Teplice (výhra 5:1). Za klub během roku nastoupil k 19 utkáním v lize. Po skončení ročníku 2014/15 měla Dukla zájem o prodloužení hostování, ale hráč se vrátil do letenského celku.\n\nV létě 2015 se neprosadil do kádru A-týmu Sparty a v srpnu přestoupil do klubu FK Mladá Boleslav. Ligovou premiéru za Mladou Boleslav absolvoval v 6. kole hraném 12. září 2015 proti SK Slavia Praha, nastoupil na celý zápas. V 61. minutě si vstřelil vlastní gól, který v konečném důsledku znamenal remízu 1:1. Na Jaře 2016 získal s Mladou Boleslavi Český fotbalový pohár. V ročníku 2015/16 se i z důvodu zranění do základní jedenáctky neprosadil.\n\nV září 2016 zamířil z Mladé Boleslavi do klubu tehdejšího nováčka nejvyšší soutěže FC Hradec Králové, kam přišel na hostování do léta 2017 s opcí. Opačným směrem odešel na přestup Petr Mareš. Svůj premiérový start v dresu Hradci Králové si připsal ve 3. kole českého poháru hraném 20. 9. 2016 proti druholigovému FC Sellier & Bellot Vlašim (výhra 1:0), odehrál celý zápas. Ligový debut v dresu \"Votroků\" si odbyl 24. září 2016 v 8. kole nejvyšší soutěže proti v té době vedoucímu týmu tabulky Fastavu Zlín (prohra 0:2), nastoupil na celé střetnutí. V jarní části sezóny 2016/17 kvůli zranění nenastupoval.\n\nV červnu 2017 odešel na další hostování do klubu SK Sigma Olomouc.\n\nAktuální k 25. prosinci 2016\n\nPolom prošel českými mládežnickými reprezentacemi od kategorie U16. S reprezentací do 19 let se zúčastnil Mistrovství Evropy hráčů do 19 let v roce 2011, kde český tým vedený trenérem Jaroslavem Hřebíkem podlehl ve finále Španělsku 2:3 po prodloužení. Polom tak získal s týmem stříbrnou medaili.\n\n26. března 2013 debutoval v reprezentaci do 21 let v domácím přátelském zápase proti Turecku (0:0).\n\n"}
{"id": "899998", "url": "https://cs.wikipedia.org/wiki?curid=899998", "title": "Roman Polom", "text": "Roman Polom\n\nJméno Roman Polom nosí:\n\n"}
{"id": "899999", "url": "https://cs.wikipedia.org/wiki?curid=899999", "title": "Penzion Malešice", "text": "Penzion Malešice\n\nPenzion Malešice je bývalá svobodárna podniku Pražské komunikace, později ubytovna pro zahraniční dělníky, která stojí v Praze 10-Malešicích na sídlišti Malešice. Je v majetku městské části Praha 10. Do 30. června 2013 sloužil jako penzion, na srpen 2013 je plánováno zahájení rekonstrukce budovy na bytový dům, ve kterém má být asi 170 malometrážních bytů, z toho 55 ubytovacích jednotek, 128 malometrážních bytů pro startovací a ústupové bydlení a 12 bytů pro lidi, kteří si po úrazu míchy zvykají na život s handicapem (paraplegici, kvadruplegici).\n\nPenzion byl postaven společně se sídlištěm Malešice a byl uveden do provozu v roce 1971 (projekt pochází z roku 1966). Má 1 podzemní a 10 nadzemních podlaží, přízemí a první patro je vyhrazené pro občanskou vybavenost.\n\nDo 90. let 20. století sloužil jako svobodárna (domov pro svobodné). Do roku 2013 sloužila budova jako ubytovna pro zahraniční dělníky.\n\nV dokumentu z poloviny 70. let 20. století podnik Pražské komunikace o objektu píše jako o své ubytovně. Obyvatelé jí přezdívali Babylon.\n\nJednou z jejích obyvatelek byla od 11. ledna 1973 Olga Hepnarová, která se o půl roku později stala hromadnou vražedkyní a poslední popravenou ženou v Československu. Ubytování na zdejším pokoji č. 502 jí zde zajistil její zaměstnavatel, podnik Pražské komunikace, kde pracovala jako řidička nákladních automobilů.\n\nV roce 2013 byla zahájena přestavba na bytový dům, který má nabídnout startovací bydlení a ústupové bydlení pro osoby, které jsou nuceny se přestěhovat z většího do menšího bytu, protože už nezvládly platit náklady s tím spojené, a bezbariérové bydlení. Celkem zde má vzniknout asi 170 malometrážních bytů. Celkem tu vzniká 128 bytových jednotek, 12 jednotek bezbariérových a 55 jednotek ubytovacích.\n\nV penzionu má být vyčleněno 12 bytů pro vozíčkáře, kteří se po úrazu míchy nemohou vrátit do svých původních bariérových bytů a zvykají si na samostatný život s handicapem; ve zdejších bytech mají bydlet po dobu prvního roku, než se naučí samostatnosti. Místostarostka Ivana Cabrnochová (SZ) označila projekt za poměrně unikátní v rámci republiky. Městská část na něm spolupracuje s Českou asociací paraplegiků. Nedaleko se nachází též rehabilitační Centrum Paraple.\n\nMěstská část v březnu 2013 vyčlenila na přestavbu 123 milionů Kč, čímž se projekt zařadil mezi největší investiční akce městské části. Opoziční zastupitel Jan Šnajdr (TOP 09) označil přestavbu za příliš nákladnou s tím, že za stejnou cenu mohla městská část postavit zcela nový bytový dům. Starosta Bohumil Zoufalík (ODS) namítl, že je v současné době těžké najít volnou plochu pro zástavbu.\n\nVýstavba měla být zahájena v srpnu 2013, v závislosti na výsledku soutěže na výběr dodavatele, a měla trvat kolem 10 měsíců. Do června 2013 se měli vystěhovat dosavadní ubytovaní.\n\nVedle penzionu stojí Poliklinika Malešice poblíž je pošta a obchody. V sousedství penzionu je dokončován bytový projekt Centrum Malešice. Malešický park, začínající asi 200 metrů severně, má být z části přizpůsoben potřebám osob na vozíku.\n"}
{"id": "900003", "url": "https://cs.wikipedia.org/wiki?curid=900003", "title": "Samuel von Pufendorf", "text": "Samuel von Pufendorf\n\nSamuel von Pufendorf (8. leden 1632, Chemnitz – 13. říjen 1694, Berlín) byl německý právní teoretik, politický filozof, ekonom a historik. Významné jsou jeho příspěvky k teorii přirozeného práva, jimiž navázal na dílo Thomase Hobbese a Hugo Grotia. Očistil právní teorii od teologických spekulací. Proslulým se stalo jeho nepřátelství s Gottfriedem Leibnizem. Měl blízko k některým švédským politikům, jeden čas působil i na univerzitě ve švédském Lundu, roku 1677 se stal dokonce státním kancléřem švédského království. Svá díla psal latinsky, jen výjimečně německy. Silně ovlivnil německé i francouzské osvícence.\n\n\n"}
{"id": "900005", "url": "https://cs.wikipedia.org/wiki?curid=900005", "title": "Timex Interface RS-232", "text": "Timex Interface RS-232\n\nTimex Interface RS-232 je sériový interface pro počítače Timex Computer 2048 a Timex Computer 2068. Interface byl vyráběn Portugalskou pobočkou společnosti Timex Sinclair. Jedná se o interface poskytující sériový port RS-232. Sériový přenos má následující parametry: 1200 baudů, žádná parita, 1 stop bit. S interfacem byl dodáván ovládací program, který umožňuje tisknout přes linku 7 (z Basicu pomocí příkazů PRINT #7, LIST #7). Pokud uživatel nemá disketový systém Timex FDD nebo FDD3000, může použít tento interface k připojení tiskárny Timex Computer 2080.\n\nInterface může být využit i u počítačů ZX81 a Timex Sinclair 1000.\n"}
{"id": "900006", "url": "https://cs.wikipedia.org/wiki?curid=900006", "title": "Timex Joystick-Sound Unit", "text": "Timex Joystick-Sound Unit\n\nTimex Joystick-Sound Unit je zařízení kombinující zesilovač a interface pro připojení joysticku pro počítače Timex Computer 2068 a počítače Sinclair ZX Spectrum a kompatibilní. Obsahuje dva porty pro joysticky typu Kempston. Zvukový signál je do zesilovače přiváděn přes konektor typu Jack. Zesilovač neobsahuje regulátor hlasitosti. Obal zařízení je stejné velikosti jako obal Timex Interface RS-232. Zařízení není vhodné používat s počítači Timex Computer 2048, Didaktik Gama, Didaktik M, Didaktik Kompakt, neboť tyto mají interface pro Kempston joystick vestavěný, případně obsahují interface 8255, který se zařízením Joystick-Sound Unit koliduje.\n\nPodobným zařízením kombinujícím interface pro joystick a zesilovač zvuku je MHT Ingenieros Interface Multijoystick.\n"}
{"id": "900007", "url": "https://cs.wikipedia.org/wiki?curid=900007", "title": "Timex Sinclair 2000", "text": "Timex Sinclair 2000\n\nTimex Sinclair 2000 je prototypový počítač celé řady počítačů Timex Sinclair 2000. V této řadě existovaly čtyři prototypové počítače: TS2016, TS2048, TS2068, TS2072. Jako samostatný produkt ale nikdy nebyl vyráběn. Označení Timex Sinclar 2000 je používáno pro označení jakéhoholiv počítače z řady Timex Sinclair 2000 (takto je toto označení používáno např. v manuálu k počítači Timex Sinclair 2068). Původně se mělo jednat o původní počítač Sinclair ZX Spectrum v jiném obalu pro Severoamerický trh. Mělo se jednat o model s 16 KiB paměti RAM. Obal počítače byl použit pro později vyráběný počítač Timex Sinclair 1500.\n\nPrototyp Timex Sinclair 2000 byl ukázán na setkání uživatelů počítačů Timex v roce 1982. Předčasné představení modelu Timex Sinclair 2000 je pokládáno za příčinu malého úspěchu počítače Timex Sinclair 1000.\n\nO počítači Timex Sinclair 2000 měla být napsána kniha \"Inside Your TS 2000\".\n\n"}
{"id": "900008", "url": "https://cs.wikipedia.org/wiki?curid=900008", "title": "Židovský hřbitov ve Veselici", "text": "Židovský hřbitov ve Veselici\n\nŽidovský hřbitov ve Veselici byl založen snad kolem poloviny 18. století. Nachází se asi 400 m na severovýchod od obecního úřadu ve Veselici a je přístupný po polní cestě vedoucí od obce cca 350 m k lesu. Hřbitov je chráněn jako kulturní památka České republiky.\n\nNa ploše 1727 m se dochovalo kolem 250 náhrobních kamenů (\"macev\") s nejstaršími z druhé poloviny 18. století a hrobnický dům. Zajímavostí je neobvyklý dětský hrob s dvěma andělíčky a dvě stély v severní hřbitovní zdi.\n\nVeselická židovská komunita přestala existovat podle zákona z roku 1890. Do okupace se o hřbitov starala židovská obec v Mladé Boleslavi.\n\n"}
{"id": "900012", "url": "https://cs.wikipedia.org/wiki?curid=900012", "title": "Přívěsek", "text": "Přívěsek\n\nPřívěsek (někdy nesprávně také přívěšek) je v obecném smyslu předmět (někdy ozdobný), který je zavěšený na jiné předmětu:\n\n"}
{"id": "900017", "url": "https://cs.wikipedia.org/wiki?curid=900017", "title": "Mistrovství Evropy v basketbalu žen 1960", "text": "Mistrovství Evropy v basketbalu žen 1960\n\n7. mistrovství Evropy v basketbalu žen proběhlo v dnech 3. – 11. 6. v Sofii v Bulharsku.\n\nTurnaje se zúčastnilo 10 týmů, rozdělených do dvou pětičlenných skupin, z nichž první tři týmy postoupili do finálové skupiny, kde se hrálo o medaile. Týmy, které v základních skupinách skončily na čtvrtém a pátém místě hrály o 7. - 10. místo. Mistrem Evropy se stalo družstvo Sovětského svazu.\n\n Rumunsko - Maďarsko 55:46 (27:18)\n\n3. června 1960 (16:00) – Sofie\n\n3. června 1960 (17:15) – Sofie\n\n4. června 1960 (16:00) – Sofie\n\n4. června 1960 (17:15) – Sofie\n\n5. června 1960 (16:00) – Sofie\n\n5. června 1960 (17:15) – Sofie\n\n6. června 1960 (16:00) – Sofie\n\n6. června 1960 (17:15) – Sofie\n\n7. června 1960 (16:30) – Sofie\n\n7. června 1960 (17:45) – Sofie\n Bulharsko - Nizozemsko 87:39 (53:19)\n\n3. června 1960 (19:30) – Sofie\n\n3. června 1960 (20:30) – Sofie\n\n4. června 1960 (18:30) – Sofie\n\n4. června 1960 (19:45) – Sofie\n\n5. června 1960 (18:30) – Sofie\n\n5. června 1960 (19:45) – Sofie\n\n6. června 1960 (18:30) – Sofie\n\n6. června 1960 (19:45) – Sofie\n\n7. června 1960 (19:00) – Sofie\n\n7. června 1960 (20:15) – Sofie\n\n\n Polsko - Rumunsko 50:45 (28:24)\n9. června 1960 (17:00) – Sofie\n\n9. června 1960 (18:15) – Sofie\n\n9. června 1960 (19:30) – Sofie\n\n10. června 1960 (17:00) – Sofie\n\n10. června 1960 (18:15) – Sofie\n\n10. června 1960 (19:30) – Sofie\n\n11. června 1960 (16:00) – Sofie\n\n11. června 1960 (17:15) – Sofie\n\n11. června 1960 (18:30) – Sofie\n\n\n Itálie - Belgie 49:37 (28:22)\n\n9. června 1960 (8:30) – Sofie\n\n9. června 1960 (9:45) – Sofie\n\n10. června 1960 (9:30) – Sofie\n\n11. června 1960 (9:30) – Sofie\n1. SSSR\n2. Bulharsko\n3. ČSR\n"}
{"id": "900021", "url": "https://cs.wikipedia.org/wiki?curid=900021", "title": "Tobiáš Jirous", "text": "Tobiáš Jirous\n\nTobiáš Jirous (* 3. května 1972 Praha) je český spisovatel, prozaik, herec a hudebník.\n\nVyučil se zahradníkem ve Stádleci u Tábora (1989), protože byl z disidentské rodiny, o jiné škole nemohla být ani řeč. Dva roky pracoval v Pražské botanické zahradě, kde se staral o středoevropské dřeviny. Stal se také produkčním v několika pražských galeriích (Rudolfinum, Béhémot, Nová síň), dělal nočního hlídače v Divadelním ústavu, redaktora v nakladatelství Český spisovatel a Český rozhlas. V České televizi se podílel na pořadu Paskvil. V letech 1998–2001 studoval pražskou Akademii výtvarných umění.\nPublikoval v Lidových novinách, Literárních novinách, Hostu, Ateliéru, Mladé frontě Dnes a mnoha dalších. Prosadil se i v zahraničních denících: Kultuutri Vohkot (Finsko), Czas kultury (Polsko) a v Kanadě.\n\nMimo literární činnost se věnuje herectví, vytváří specifickou One man show, ve které přednáší své autorské texty. Pracuje také jako DJ.\n\nZahrál si v několika filmech: \"Cabriolet\" (2001), \"Der Wannseemorder\" (Německo, 2001), \"Das Foto\" (Německo, 2002), \"Tichá pošta\" (2003), \"Toyen\" (2005), \"Alois Nebel\" (2011).\n\nJe manželem Marcely Linkové.\n\n\n\nHudba\n\n\n\n"}
{"id": "900024", "url": "https://cs.wikipedia.org/wiki?curid=900024", "title": "Branko Radivojevič", "text": "Branko Radivojevič\n\nBranko Radivojevič (* 24. listopad 1980, Piešťany) je bývalý slovenský hokejový útočník naposledy hrající za HK Dukla Trenčín.\n\nJeho otec Matija pochází ze Srbska, původním povoláním byl tesař. Na Slovensko přišel s jugoslávskou firmou, která stavěla hotely v Trenčianskych Teplicích a Piešťanech. Svému synovi na Vánoce věnoval hokejku, se kterou si hrával s tenisovým míčkem. Otec si všiml jeho talentu, a když byl v první nebo druhé třídě na základní škole, požádal tehdejšího trenéra Dukly Trenčín Júlia Šuplera, jestli si může zabruslit s jeho hráči, ten souhlasil.\n\nS manželkou Janou mají syny Lucu, narozeného 3. ledna 2007 a Matiju narozeného 8. března 2011. V roce 2015 se jim narodila dcera Lara.\n\nV roce 1999 ho draftoval ve vstupním draftě NHL v třetím kole jako 93. hráče v pořadí klub Colorado Avalanche. Avalanche mu však nenabídlo žádnou smlouvu, a tak v roce 2001 uzavřel kontrakt s Phoenix Coyotes. Většinu sezóny 2001/2002 sice strávil na farmě v AHL v týmu Springfield Falcons, ale odehrál i 18 zápasů za Coyotes. Následující sezónu už byl stabilním hráčem mužstva. 9. února 2004 ho vedení vyměnilo spolu se Seanem Burkem a Benem Eagerem za Mika Comriho do Philadelphie Flyers, kde si poprvé zahrál playoff o Stanley Cup. V průběhu výluky v NHL v sezóně 2004/2005 hrál v české extralize za Vsetín a ve švédské Elitserien za Luleu. V sezóně 2005/2006 působil opět ve Philadelphii, kde měl roční příjem 551 760 dolarů. Před ročníkem 2006/2007 přestoupil do týmu Minnesota Wild, kde hrál i s dalšími Slováky Mariánem Gáboríkem a Pavlom Demitrou.\n\n7. června 2008 podepsal smlouvu s klubem nově vytvořené soutěže KHL Spartakem Moskva. Se Slovákem Štefanem Ružičkou vytvořil nejproduktivnější klubovou dvojici, když v základní části dosáhl 17 gólů a 28 asistencí, další rok dokonce 18 branek a 37 asistencí. Mužstvu se však ani v jenom případě nepodařilo probojovat do playoff. Začátkem srpna 2011 jeho smlouva s klubem skončila a Spartak ho vyměnil do Atlantu Mytišči, kde se mu s mužstvem povedlo dosáhnout playoff. S 5 brankami a 2 asistencemi ve 12 zápasech byl nejproduktivnějším hráčem svého týmu. O rok později, v květnu 2012, se ale znovu vrátil do Spartaku, kde podepsal smlouvu na dva roky. Hned se stal kapitánem, s klubem vybojoval v Západní konferenci předposlední 13. místo a mužstvo tak hrálo nově vytvořený Pohár naděje, kterého se účastní mužstva nehrající playoff. Ten Radivojevič nazval omylem, který třeba zrušit. V sezóně 2013/14 hrál za Neftěchimik Nižněkamsk. Avšak koncem října s ním vedení ukončilo spolupráci a následně se dohodl s HC Slovan Bratislava. V týmu odehrál do konce sezóny 31 utkání, ve kterých zaznamenal 3 góly a 5 asistencí.\n\n\n\n\nBranko Radivojevič začal svou seniorskou reprezentační kariéru na MS 2003, kde pomohl vybojovat Slovensku bronzovou medaili. Zúčastnil se taky Světového poháru 2004 (8. místo), MS 2007 (6. místo), MS 2009 (10. místo), ZOH 2010 (4. místo), MS 2011 (10. místo). Na MS 2012 získal se Slovenskem stříbrné medaile. Na ZOH 2014 nahradil v mužstvu Vladimíra Vůjtka zraněného Mariána Gáboríka a s týmem vypadl v osmifinále po prohře s českým výběrem. Za Slovensko odehrál celkově 138 zápasů, zaznamenal 29 gólů a 13 asistencí. Nosí dres číslo 92.\n\n"}
{"id": "900025", "url": "https://cs.wikipedia.org/wiki?curid=900025", "title": "Díaz", "text": "Díaz\n\nPříjmení Díaz označuje více osobností:\n\n\n"}
{"id": "900029", "url": "https://cs.wikipedia.org/wiki?curid=900029", "title": "Kádrová politika KSČ", "text": "Kádrová politika KSČ\n\nV komunistickém režimu Československa fungoval tak jako v dalších komunistických státech tzv. systém nomenklatury, který umožnil režimu prověřovat loajalitu vedoucích pracovníků v podnicích a ve struktuře státní správy vůči straně. Kádrová politika Komunistické strany Československa byla postavena na tzv. kádrech, prověřených členech strany, kteří se mohli ucházet o vedoucí místa. Kádrová politika byla procesem, ve kterém byla hlavním cílem stranická výchova lidí. Kádrovou politiku měla aplikovat kádrová práce. Příslušníci komunistické strany brali tuto politiku velice vážně. Její rozšiřování považovali za nejzodpovědnější stranickou úlohu. V konečném důsledku se usilovalo o to, aby kádrovou politiku neprováděli jen kádroví pracovníci, ale i všechny vedoucí orgány strany. \n\nPředúnorová kádrová politika měla opoziční charakter, to zahrnovalo obsazování pozic na ministerstvech, centrálních úřadech, podnicích, závodech atd. Před rokem 1948 byl počet obsazených funkcí straníky KSČ celkem vyrovnaný s ostatními stranami.\n\nKe schvalování kádrů do funkcí sloužily tzv. kádrové pořádky. První směrnice byla vydána v červnu 1948 a upravovala pravomoci stranických orgánů při obsazování vedoucích funkcí – vzhledem k špatné formulaci neměl tento pořádek žádný účinek. To vedlo k vydání další směrnice v lednu 1949, jejíž důsledkem bylo zvýšení počtu funkcí podléhajících schválení stranou. Roku 1957 byl vydán kádrový pořádek o přesunutí pravomocí a obsazování funkcí. \n\n\nPozitivní kádrová politika spočívala v dosazování vlastních kádrů a netrvala dlouho, protože se zjistilo, že ve straně je mnoho lidí, kteří do ní vstoupili jen kvůli zisku. K těmto kádrům vznikají averze, hlavní je třídní kritérium.\n\nNegativní kádrová politika spočívala v odstranění nepřátelských kádrů. Po převratu v úoru 1948 nastaly čistky, při nichž bylo odstraněno přes 10 tisíc osob. Byla propuštěna inteligence, což zapříčinilo chaos v závodech. Vývoj pokračuje prověřováním stranickosti pomocí prověrek. Dotyčná osoba byla prověřena otázkami a schůze pak hlasovala o tom, zda je osoba prověřená a jestli dostane pochvalu. V opačném případě jí hrozily sankce.\n\nRealizací kádrové práce se zabývaly orgány vytvořené speciálně pro tyto účely.\n\nPo 9. sjezdu sílila kritika práce kádrové komise a kádrového oddělení, funkce kádrového referenta byla zrušena. Gottwaldem byla vyhlášena 1. října 1951 reorganizace, která měla za cíl zrušit kádrový sekretariát ÚV KSČ a přenést kádrovou práci do všech oddělení. Začaly být zřizovány odbory, které měly kádrovou práci evidovat.\n\nV podnicích začala být zřizována kádrová oddělení a budovány orgány pro kádrovou práci ve výrobní sféře. Podniky s více jak 500 zaměstnaní měly Oddělení pro péči o kádry (PPOK), které byly personálně podřízeny závodnímu řediteli a politicky kádrovému oddělení strany. Tato dvojí podřízenost vyvolávala spory. V čele byl vedoucí tajemník (měl to být politicky vyspělý dělník), který měl za úkol rozmisťovat a vybírat kádry Pod sebou měl školní oddělení (organizace školení, kurzů atd.), osobní oddělení (řešilo zaměstnance).\n\nVzhledem k nízkému počtu dělníků v justici a bezpečnosti byla otevřena Škola důstojnického dorostu a Vojenská akademie, v roce 1951 už bylo 24 škol s 1750 žáky. Zřizovala je generální ředitelství, takže nespadaly pod ministerstvo školství. Výběr žáků byl výsadou strany, měřítky byly politická uvědomělost, schopnost politické a odborné zkušenosti a věk 22 – 40let. Do škol byli vybírání nadprůměrní pracovníci. Hlavním cílem bylo dosazovat školené dělníky na vedoucí místa, ale to se ukázalo jako problém a nakonec sám Zápotocký vyjádřil přání, aby místa nebyla obsazována dělníky. Tím skončilo třídní kritérium.\n\nStranické školy měly za cíl vytváření kádrů, první byla založena už v roce 1945. Školy začínají nejdříve kurzy a poté jsou zřízeny jako stálé instituce, v důsledku byla v každém kraji alespoň jedna.\n\nBěhem kádrové práce chyběly kádry, což si strana nechtěla připustit a celou situaci považovala za pouhou neznalost. Schopní a uvědomělí pracovníci byli přesouváni do vedoucích funkcí, takže chyběli v závodech. Další vlna kritiky postihovala nesystematičnost – z každého kraje byl povolán různý počet kádrů, což se nelíbilo krajům, ze kterých jich bylo povoláno mnoho. Navíc někteří lidé byli povoláni do krajů, kde ani neměli uplatnění. Dalším problémem byla neoddělitelnost odbornosti od politické bezúhonnosti. Navíc dělníci nechtěli dělat stranické funkce, protože věděli, že v továrně budou mít vyšší plat. Kvůli těmto problémům se sešla konference v lednu 1949 a usnesla se na výchově náhradníků, ale to taky zkolabovalo, protože si většina funkcionářů nikoho nenašla.\n\n\n"}
{"id": "900031", "url": "https://cs.wikipedia.org/wiki?curid=900031", "title": "Žíp", "text": "Žíp\n\nŽíp (maď. Zsip) je obec na Slovensku ležící v Banskobystrickém kraji, v okrese Rimavská Sobota. K 31. 12. 2011 měla obec 226 a r. 2017 258 obyvatel . \n\nObec se nachází uprostřed Rimavské kotliny ve výšce 173 m n. m.\n\nPrvní zmínka o obci pochází z roku 1295. V letech 1938–1944 byl Žíp součástí Maďarska.\n\nV obci se nachází kostel z poloviny 19. století, postavený v klasicistním stylu, a gotický kostel z 15. století, jenž prošel v 18. a 19. století dalšími přestavbami.\n"}
{"id": "900032", "url": "https://cs.wikipedia.org/wiki?curid=900032", "title": "Žírová", "text": "Žírová\n\nŽírová je potok v dolním Turci, ve slovenském okrese Martin. Je to pravostranný přítok Zápotočí, má délku 2,7 km a je tokem VI. řádu. Pramení jižně od Necpal a do Zápotočí ústí východně od Ďanové. Potok se nachází v povodí Blatnického potoka.\n"}
{"id": "900034", "url": "https://cs.wikipedia.org/wiki?curid=900034", "title": "Zoologická zahrada Tábor", "text": "Zoologická zahrada Tábor\n\nZoo Tábor – celým názvem Zoologická zahrada Tábor, a. s. – byla založena v květnu 2015. Jde o jednu z nejmladších zoologických zahrad v České republice. Svojí rozlohou, která dosahuje téměř 10 hektarů, je největší zoo na jihu Čech. Zoo se nachází v obci Větrovy – na jihovýchodním okraji města Tábor. Ředitelem zahrady je od května 2015 Evžen Korec, majitel a generální ředitel pražské developerské společnosti Ekospol.\n\nPředešlá zahrada s názvem Zoologická zahrada Tábor-Větrovy vznikla v červenci roku 2011. Po finančních problémech skončila svoji činnost po čtyřech letech na jaře roku 2015. Navázala na ni Zoologická zahrada Tábor, a. s., ačkoli jinak je zcela novou společností s novým majitelem.\n\nZoologická zahrada Tábor byla znovuotevřena 30. června 2015. Za první měsíc ji navštívilo 25 tisíc lidí. Za celý rok 2016 přišlo do táborské zoologické zahrady přes 70 tisíc lidí. V roce 2018 ji navštívilo 83 tisíc lidí, což představovalo meziroční nárůst o deset procent.\n\nNávštěvníci si mohou prohlédnout přes 300 zvířat více než sedmdesáti druhů zvířat, zhruba čtvrtinu přitom tvoří ohrožené druhy. V provozu je také restaurace, která se nachází přímo v areálu zoo.\n\nZoologická zahrada Tábor se věnuje především ochraně ohrožených druhů. Již v současné době disponuje několika druhy zvířat, které patří podle mezinárodní úmluvy CITES mezi ohrožené (tygr ussurijský, medvěd baribal, medvěd hnědý, vlk arktický, makak jávský, tamarín žlutoruký, ara zelenokřídlý, kakadu molucký, amazoňan žlutokrký, čírka sibiřská, berneška rudokrká, puštík bradatý, sovice sněžní nebo výr velký).\n\nV roce 2018 táborská zoologická zahrada získala v rámci Evropského záchovného programu EEP samce kriticky ohrožené fosy madagaskarské. Účastí v tomto programu se ZOO Tábor oficiálně stala zoologickou zahradou spolupracující s Evropskou asociací zoologických zahrad a akvárií (EAZA). Šestiletý samec s malgašským jménem Masotra přicestoval do Tábora v květnu ze zoo v belgickém Olmenu. V roce 2018 byl v České republice chován pouze jeden pár těchto nevšedních šelem z Madagaskaru.\n\nZačátkem roku 2018 do ZOO Tábor přivezli rok a půl starou samičku rysa karpatského ze zoologické zahrady v Chemnitzu. Samička byla umístěna do nového výběhu, který se nachází v dolní, lesní části zahrady. Do budoucna by měla vytvořit pár se samcem Petrem.\n\nZoologické zahradě Tábor se daří odchovávat mláďata nejen ohrožených druhů. Mezi jedny z posledních přírůstků zahrady patří čtyři štěňata vlka arktického. V roce 2018 se pak narodila mimo jiné mláďata sovice sněžní (Bubo scandiacus), emu hnědého (Dromaius novaehollandiae) či klokana Bennettova (Macropus rufogriseus fruticus). V červnu 2018 se zubří samici Usjaně narodilo druhé mládě zubra evropského (Bison bonasus) v táborském chovu, samička Tara, která byla pod tímto jménem zapsaná do Mezinárodní plemenné knihy.\n\nZoologická zahrada Tábor se na počátku roku 2016 rozhodla založit chov zubrů evropských a připojit se tak k celoevropským snahám zachránit tento živočišný druh, který kdysi hojně obýval i území dnešní ČR. Od konce února do začátku května 2016 zahrada vybudovala zcela nový půlhektarový výběh. ZOO Tábor se rozhodla chovat geneticky nejcennější takzvanou nížinou linii zubra evropského, která je nejvhodnější pro vypouštění do volné přírody. Dvě krávy tříletou Usjanu a pětiletou Uselinu, ZOO Tábor pro svůk projekt získala ze ZOO Norimberk a dvě roční krávy (Norma a Norisa) ze soukromého chovu Insel Usedom Wisentgehege v severním Německu. Během května 2016 byly všechny čtyři samice transportovány do Tábora. Chovný býk jménem Poczekaj přicestoval na konci listopadu 2016 ze soukromého chovu v Niepolomicích ležících poblíž polského Krakowa.\n\nChovné stádo bylo pečlivě sestaveno ve spolupráci s českými koordinátory chovů zubrů Mgr. Daliborem Dostálem a Mgr. Miloslavem Jirků, Ph.D. z České krajiny o. p., Biologického centra AV ČR a polskými koordinátory EBSB (Plemenné knihy zubrů evropských).\n\nPrimárním cílem táborské zoologické zahrady je odchov mláďat, která budou vypouštěna na vhodné lokality v rámci českých projektů návratu zubrů do volné přírody. Prvního mláděte se ZOO Tábor dočkala na konci roku 2017, kdy se narodilo první mládě – samec pojmenovaný podle města původu Tábor. V červnu 2018 se zubří samici Usjaně narodilo druhé mládě zubra evropského (Bison bonasus) v táborském chovu, samička Tara, která byla pod tímto jménem zapsaná do Mezinárodní plemenné knihy. Obě tato mláďata by měla být později ve spolupráci s odborníky vypuštěna do některé z přírodních rezervací.\n\nV roce 2016 vyšla kniha \"Jak jsem zachránil zoo v Táboře\" autorů Evžena Korce a Filipa Sušanky, která popisuje záchranu této zoologické zahrady a stovek v ní chovaných zvířat.\n\n"}
{"id": "900035", "url": "https://cs.wikipedia.org/wiki?curid=900035", "title": "Jesús Navas", "text": "Jesús Navas\n\nJesús Navas González (* 21. listopadu 1985, Los Palacios, Španělsko) je španělský fotbalový záložník a reprezentant, který hraje ve španělském klubu Sevilla. Je to fotbalista s dobrou kličkou a schopností „větrat“ obranu soupeře, hraje na pravém křídle.\n\nJesús přestoupil do Manchesteru City oficiálně 3. 6. 2013 za cca 15 miliónů liber ze španělské Sevilly. Stal se jedním z prvních hráčů, které do týmu přivedl nový manažer Manuel Pellegrini, který přišel rovněž ze Sevilly. První dva góly vstřelil při ligové výhře City nad Tottenhamem Hotspur 6:0, 24. listopadu 2013. Svými góly skóre po 13 sekundách hry otevřel a také v 90. minutě uzavřel.\n\nJesús Navas působil v mládežnické reprezentaci Španělska v kategorii do 21 let.\n\n9. listopadu 2009 jej trenér Španělska Vicente del Bosque nominoval k nadcházejícím přátelským utkáním proti Argentině a Rakousku. 14. listopadu 2009 si v zápase s hostující Argentinou zaknihoval svůj debut v A-mužstvu Španělska, když nastoupil na hřiště v 82. minutě. Španělé porazili v Madridu jihoamerického soupeře 2:1. V druhém zápase proti domácímu Rakousku 18. listopadu 2009 nastoupil do druhého poločasu, Španělé zvítězili suverénně 5:1.\n\nPrvní gól vstřelil 3. června v přátelském zápase s Jižní Koreou (hrálo se v rakouském Innsbrucku), když svou trefou z 86. minuty rozhodl o vítězství Španělska 1:0.\n\nSe španělským národním týmem vyhrál Mistrovství světa 2010 a EURO 2012. Na evropském šampionátu v Polsku a na Ukrajině vstřelil vítězný gól v utkání proti Chorvatsku (1:0).\n\n"}
{"id": "900039", "url": "https://cs.wikipedia.org/wiki?curid=900039", "title": "Joe Principe", "text": "Joe Principe\n\nJoe Principe (14. listopadu 1974) je americký hudebník. Je baskytaristou, doprovodným zpěvákem a společně s Timem McIlrathem i zakladatelem punk rockové skupiny Rise Against. Je také významným vegetariánem a ochráncem práv zvířat.\n"}
{"id": "900046", "url": "https://cs.wikipedia.org/wiki?curid=900046", "title": "Zelené děti z Woolpitu", "text": "Zelené děti z Woolpitu\n\nZelené děti z Woolpitu byly záhadné bytosti, které se údajně objevily v anglické obci Woolpit ve 12. století.\n\nKronikář William z Newburghu ve svém díle \"De Rerum Anglicarum\" uvádí, že zhruba v roce 1154 objevili vesničané z Woolpitu v jámě na poli asi desetileté děvče a o něco mladšího chlapce. Měli podivné oblečení, zelenou pleť a hovořili nesrozumitelným jazykem. Odmítaly jakoukoliv potravu kromě fazolových lusků. Byly pokřtěny, ale chlapec, který byl nápadně apatický, brzy zemřel. Dívka se časem naučila anglicky a vypověděla, že přišla ze Země svatého Martina, kde je pořád šero, zabloudila na pastvě a podzemní chodbou se dostala do Woolpitu. Jak dívka rostla, naučila se přijímat běžnou lidskou potravu a ztratila zelené zbarvení. Provdala se za muže z okolí a vedla vcelku normální život, i když podle jednoho svědectví byla „velmi svéhlavá a neukázněná“.\n\nNa vysvětlení události vznikly různé hypotézy: od čistého výmyslu (jediným zdrojem informací je právě William z Newburghu) přes alegorii na vpád Normanů až po teorii, že děti skutečně přišly z jiného světa (podle anglického folklóru se fazolovými lusky živí duchové mrtvých). Podle střízlivějších vysvětlení byly děti považovány za potomky vlámských přistěhovalců, kterých bylo tehdy v Anglii hodně, nebo za bohaté dědice, jichž se chtěl poručník zbavit pomalou otravou arsenikem (ten skutečně způsobuje nazelenalé zbarvení kůže). Otázka Zelených dětí dosud nebyla uspokojivě rozluštěna a inspiruje také četné umělce (Herbert Read a jeho román \"The Green Child\").\n\n"}
{"id": "900048", "url": "https://cs.wikipedia.org/wiki?curid=900048", "title": "Seznam cizinců v Arizona Coyotes", "text": "Seznam cizinců v Arizona Coyotes\n\nToto je seznam cizinců, kteří alespoň jednou nastoupili za hokejový tým Arizona Coyotes hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "900052", "url": "https://cs.wikipedia.org/wiki?curid=900052", "title": "Hradčanská pahorkatina", "text": "Hradčanská pahorkatina\n\nHradčanská pahorkatina je geomorfologický podokrsek a zalesněné kapesní pohoří, členitá pískovcová plošina či pahorkatina, ležící v okrese Česká Lípa mezi pásmem Máchova jezera na jihu, řeky Ploučnice na severu, silnicí Doksy – Mimoň na východě a Provodínem na západě. Zabírá katastrální území města Doksy a těsně přiléhající obce Hradčany. Oblast je místně (nesprávně) nazývána Polomené hory (srovnej Polomené hory), kromě toho má celou řadu dalších místopisných názvů: \"Kumerské pohoří\", \"Kummerské pohoří\", \"Kummer\", \"Kummergebirge\", \"Komárovské pohoří\", \"Komáří vrchy\", \"Hradčanské bučiny\". Ve 20. století bylo území součástí bývalého vojenského prostoru Ralsko, později přešlo do správy Vojenských lesů a statků ČR.\n\nHradčanská pahorkatina je protažena ve směru SZ–JV, je asi 6 km dlouhá a 4 km široká, oproti okolní krajině vystupuje zhruba o 100 m výše a je poměrně výrazně tektonicky ohraničená. Nejsložitější morfologii má ve svém severovýchodním výběžku – Hradčanských stěnách (takto se někdy mylně nazývá celé pohoří) nad blízkou vesnicí Hradčany, kde jsou nejvíce vyvinuty četné formy selektivního zvětrávání a odnosu pískovců, i do forem malých skalních měst. Plošina je tvořena velmi rozmanitými pískovci jizerských vrstev, ve kterých se vyskytují jak šedé až hnědé kvádrové pískovce, tak žlutavé a někdy až cihlově červené vápnité pískovce. Pískovce, často ve formě převisů, jsou odkryty zejména v bezpočtu dílčích roklí, jež jsou na jiných místech zase střídány různými hřbety. Projevuje se zde velká svahová dynamika projevující se odlamováním skal a lokálními sesuvy. Pískovcová plošina je na několika místech proražena třetihorními čedičovými neovulkanity – vůbec nejvyšším vrcholem celého pohoří je Dub (458 m n. m.) v severozápadní části pohoří v oboře \"Velký Dub\", druhý výrazný vrchol je Pecopala neboli \"Pec\" (451 m n. m.) v jihovýchodní části pohoří.\n\nV geomorfologickém smyslu je Hradčanská pahorkatina podokrsek, jemuž je nadřazenou jednotkou okrsek Provodínská pahorkatina. Na severozápadě na území navazuje další, ale převážně již bezlesá skupina neovulkanitů patřící do Provodínské pahorkatiny – podokrsek Provodínské kameny. Další okolní jednotky vyššího řádu jsou Jestřebská kotlina a Českolipská kotlina.\n\nPřestože srážky jsou zde jsou jen průměrné a neprotéká zde žádný stálý vodní tok, působí pohoří vlhkým dojmem a je podobné Labským pískovcům – v roklích nalezneme skály porostlé mechovými koberci či mechové zahrádky. Na mnoha místech se udržují louže a mokřady. Je to způsobeno velkým množstvím jílových minerálů uvolněných z vápnitých pískovců, zvětralých vulkanitů a spraší. Okolní nížiny jsou naopak dosti vodnaté, jsou odvodňovány na severu Ploučnicí a jinde jejími přítoky – na východě Hradčanským a Břehyňským potokem a na jihu Robečský potokem s prominentním Máchovým jezerem.\n\nJe to možná poslední pískovcové pohoří, kde se běžně zachoval původní \"před-borový\" les. V okolí Ploučnice nalezneme prosvětlené doubravy podobného typu, jaké zde asi rostly v mezolitu, na pískovcích jsou zde běžné rozsáhlé bučiny a další listnaté stromy. Jinak je však území porostlé mladým jehličnatým lesem.\n\nNa různých místech pohoří byly nalezeny stopy (keramické zlomky a pazourky) po osídlení několika pravěkými kulturami.\n\nCelé území Hradčanské pahorkatiny je součástí chráněné lokality Ptačí oblast Českolipsko - Dokeské pískovce a mokřady a evropsky významné lokality Jestřebsko-Dokesko soustavy Natura 2000. Jižní část území s vrchem Pecopala je chráněno v rámci národní přírodní rezervace Břehyně – Pecopala, dříve se vážně uvažovalo o rozšíření rezervace na celé území.\n\n\n"}
{"id": "900057", "url": "https://cs.wikipedia.org/wiki?curid=900057", "title": "Kostel svatého Jakuba Staršího (Veverská Bítýška)", "text": "Kostel svatého Jakuba Staršího (Veverská Bítýška)\n\nKostel svatého Jakuba Staršího je římskokatolický chrám ve městě Veverská Bítýška v okrese Brno-venkov. Je chráněn jako kulturní památka České republiky. Je farním kostelem veverskobítýšecké farnosti.\n\nPrvní zmínka o faře ve Veverské Bítýšce pochází z roku 1481. Původní kostel svatého Jakuba měl délku 14 metrů, šířku 8 metrů a dřevěnou věž se zvonicí. Protože již kapacitně nevyhovoval, byl v letech 1771–1782 postaven nový, pozdně barokní chrám. Jedná se o jednolodní stavbu, jehož kněžiště je ukončeno segmentovým závěrem. Nad západním průčelí se nachází hranolová věž.\n"}
{"id": "900059", "url": "https://cs.wikipedia.org/wiki?curid=900059", "title": "Karanténní škodlivý organismus", "text": "Karanténní škodlivý organismus\n\nKaranténní škodlivý organismus je organismus, jehož případný výskyt musíme povinně a neodkladně ohlásit, aby bylo možné provést patřičná karanténní opatření. Ohlašovací povinnost vyplývá ze zákona a nesplnění povinnosti je trestné.\n\nOhlašovací povinnost výskytu a podezření z výskytu škodlivého organismu vyplývá z § 9 zákona č. 326/2004 Sb., o rostlinolékařské péči a o změně některých souvisejících zákonů.\n\nTo, kterých škodlivých organismů se ohlašovací povinnost týká, stanovují:\n\nOhlašovací povinnost má každý, kdo zjistil výskyt nebo má důvodné podezření na výskyt škodlivého organismu uvedeného v příloze č. 1 části A anebo v příloze č. 2 části A k vyhlášce č. 215/2008 Sb. Kromě těchto škodlivých organismů je povinnost ohlášení výskytu nebo podezření na výskyt stanovena v právních předpisech Ústředního kontrolního a zkušebního ústavu zemědělského (nadále ÚKZÚZ) o mimořádných rostlinolékařských opatřeních (nařízení ÚKZÚZ, resp. Státní rostlinolékařské správy, publikovaná na webu ÚKZÚZ): http://eagri.cz/public/web/ukzuz/portal/skodlive-organismy/vnitrni-trh-eu/fytosanitarni-opatreni) u následujících škodlivých organismů: dřepčíků \"Epitrix cucumeris\", \"E. similaris\", \"E. subcrinita\" a \"E. tuberis\", nosatce \"Rhynchophorus ferrugineus\", plžů rodu \"Pomacea\", bakterie \"Pseudomonas syringae\" pv. \"actinidiae\" a houbového patogenu \"Gibberella circinata\".\n\nOhlašovací povinnost splní občan podáním informace místně příslušnému obecnímu úřadu nebo ÚKZÚZ, a to písemně, telefonicky, e-mailem či osobně. K ohlášení není zaveden žádný formulář a občan nepotřebuje k hlášení doklady. Obecní úřad má povinnost sdělit informaci o ohlášení ÚKZÚZ, a to písemně a neprodleně.\n\nFyzické osobě, která se dopustí přestupku nesplněním ohlašovací povinnosti, může ÚKZÚZ uložit pokutu podle § 79b odst. 1 písm. c) zákona č. 326/2004 Sb. do výše 30 000 Kč.\n\nPrávnické osobě, která se dopustí správního deliktu nesplněním ohlašovací povinnosti, může ÚKZÚZ uložit pokutu podle § 79f odst. 1 písm. d) zákona do výše 500 000 Kč.\n\nSeznamy v přílohách vyhlášky 215/2008 Sb. se shodují s výčty škodlivých organismů v přílohách směrnice Rady 2000/29/ES (viz Směrnice Rady 2000/29/ES ze dne 8. května 2000, o ochranných opatřeních proti zavlékání organismů škodlivých rostlinám nebo rostlinným produktům do Společenství a proti jejich rozšiřování na území Společenství). Shoduje se rovněž rozsah regulace jednotlivých škodlivých organismů; pro část vyjmenovaných organismů (Příloha č. 1 vyhlášky 215/2008 Sb.) platí zákaz zavlékání a rozšiřování bez výjimky, pro druhou část organismů (Příloha č. 2 vyhlášky 215/2008 Sb.) je zákaz specifikován podle hostitelských rostlin nebo typu a původu komodity.\n\nKromě karanténních škodlivých organismů stanovených právními předpisy ČR jsou důležité i seznamy škodlivých organismů, které publikuje Evropská a středomořská organizace pro ochranu rostlin (European and Mediterranean Plant Protection Organization – EPPO), jejímž členem ČR je. Jsou to:\nŠkodlivé organismy uváděné ve varovném seznamu jsou podrobovány analýzám rizika a podle výsledků analýz jsou buď přeřazeny do seznamu karanténních škodlivých organismů, nebo jsou ze seznamů vyřazeny. (Další informace k EPPO viz https://www.eppo.int/)\n\n\n\n\n\n\n\n\nzejména\n\nzejména\n\n\n\n\n\n\n\n\n\n\n\n\n\n\n\n\n"}
{"id": "900062", "url": "https://cs.wikipedia.org/wiki?curid=900062", "title": "Kostel svaté Markéty (Moravské Knínice)", "text": "Kostel svaté Markéty (Moravské Knínice)\n\nKostel svaté Markéty je římskokatolický chrám v obci Moravské Knínice v okrese Brno-venkov. Je chráněn jako kulturní památka České republiky. Je filiálním kostelem kuřimské farnosti.\n\nKostel v Moravských Knínicích pochází zřejmě z doby kolem roku 1366, dochován je vrcholně gotický presbytář s křížovou klenbou, polygonálně ukončený. Loď byla původně plochostropá, k její jižní zdi byla zřejmě na přelomu 15. a 16. století přistavěna hranolová věž. Chrám byl roku 1681 upraven barokně, tehdy snad byla loď zaklenuta valenou klenbou. V roce 1866 došlo k romatizujícím úpravám, byla přestavěna věž a loď kostela byla prodloužena západním směrem.\n"}
{"id": "900065", "url": "https://cs.wikipedia.org/wiki?curid=900065", "title": "Alois Strnad", "text": "Alois Strnad\n\nAlois Strnad (1. října 1852, Praha-Malá Strana – 26. května 1911, Kutná Hora) byl český matematik a geometr, dlouholetý redaktor \"Časopisu pro pěstování matematiky a fysiky\" a spolupracovník \"Ottova slovníku\".\n\nPo studiu české reálky a polytechniky v Praze (pozdější ČVUT) byl od roku 1873 asistentem na katedře deskriptivní geometrie, v letech 1876–1891 profesorem na reálce v Hradci Králové, pak na reálce v Ječné ulici v Praze a od roku 1896 ředitelem reálky v Kutné Hoře. Roku 1893 se stal dopisujícím členem České akademie.\n\nNapsal řadu gymnazijních učebnic, desítky článků pro \"Časopis pro pěstování matematiky a fysiky\" a asi 50 hesel do \"Ottova slovníku\".\n\n\n"}
{"id": "900066", "url": "https://cs.wikipedia.org/wiki?curid=900066", "title": "Číž", "text": "Číž\n\nČíž ( ) je obec na Slovensku, v okrese Rimavská Sobota v Banskobystrickém kraji. V roce 2011 zde žilo 666 obyvatel. V roce 2001 se 71 % obyvatel hlásilo k maďarské národnosti.\n\nPrvní písemná zmínka o obci je z roku 1245, v roce 1274 je uvedena pod současným názvem. V letech 1565 a 1682 obec vyplenili Turci. V roce 1862 byla objevena zdejší léčivá voda a v roce 1888 byly otevřeny lázně, kde se léčila mj. Alice Masaryková. Jsou zde tři léčivé prameny: \"Themis\", \"Hygiea\" a \"Neptún\". Zdejší voda obsahuje jód a brom, používá se na léčení cév, nervů a pohybového ústrojí.\n"}
{"id": "900069", "url": "https://cs.wikipedia.org/wiki?curid=900069", "title": "Armand Gaétan Razafindratandra", "text": "Armand Gaétan Razafindratandra\n\nArmand Gaétan kardinál Razafindratandra (7. srpna 1925 Ambohimalaza – 9. ledna 2010 Mahajanga) byl madagaskarský římskokatolický arcibiskup, kardinál.\n\nKněžské svěcení přijal 27. července 1954 v Tananarive (dnešním Antananarivo). Studia si doplnil v Paříži na Katolickém institutu. Po návratu do vlasti působil v duchovní správě, založil Národní katechetické středisko, které vedl deset let. Byl také rektorem semináře.\nV dubnu 1978 byl jmenován biskupem diecéze Majungo (od roku 1989 Mahajanga), biskupské svěcení přijal 2. července téhož roku. Patřil k zakládajícím členům ekumenické teologické komise. V únoru 1994 se stal nástupcem zemřelého kardinála Razafimahatratry na arcibiskupském stolci v Antananarivo.\n\nPři konzistoři 26. listopadu téhož roku ho papež Jan Pavel II. jmenoval kardinálem. V letech 1996 až 2002 byl předsedou Biskupské konference Madagaskaru.\nPatřil mezi nejstarší kardinály, kteří se účastnili konkláve po smrti Jana Pavla II. v dubnu 2005. Několik měsíců poté dovršil 80 let a 7. prosince 2005 rezignoval na funkci arcibiskupa arcidiecéze Antananarivo.\n\n\n"}
{"id": "900076", "url": "https://cs.wikipedia.org/wiki?curid=900076", "title": "Henri Chabrillat", "text": "Henri Chabrillat\n\nHenri Chabrillat (1842 – 1893) byl francouzský spisovatel a libretista.\n\n"}
{"id": "900078", "url": "https://cs.wikipedia.org/wiki?curid=900078", "title": "Informační a komunikační technologie ve speciální pedagogice", "text": "Informační a komunikační technologie ve speciální pedagogice\n\nSpeciální pedagogiku můžeme definovat jako vědní obor, který se zabývá zákonitostmi výchovy a vzdělávání a rozvojem jedinců, kteří jsou znevýhodněni vůči většinové populaci v oblasti fyzické, psychické nebo sociální a mají speciální výchovně vzdělávací potřeby. Vzhledem ke zvyšujícím se nárokům na současnou populaci v oblasti výchovně vzdělávacího procesu se stávají ICT neboli informační a komunikační technologie účinným nástrojem pro rozšíření přístupu ke vzdělání a aplikaci nových výukových metod.\n\nPod pojem ICT (informační a komunikační technologie) ve vzdělávání řadíme vše, co umožňuje získávat a zpracovávat informace a komunikovat. Termín ICT ve vzdělávání zahrnuje moderní prostředky didaktické techniky, didaktické programy, lokální sítě a internet, jehož prostřednictvím jsou přístupné on-line knihovny, databáze a jiné zdroje informací či videokonference a podobně. Multimédia spojující různé formy prezentace na různých typech nosičů. Patří sem prostředky moderní didaktické audiovizuální techniky, jak jsou například televize, video, CD přehrávač nebo datový projektor, multimediální učební materiály a interaktivní elektronické tabule či digitální kamery, ale i různé formy a prostředky komunikace, jako je například email. Technologie podporují výuku, pomáhají v přípravě studentů i učitelů, usnadňují archivaci a aktualizaci materiálů. Jsou důležitým nástrojem interakce a komunikace. Učitelé mohou využívat technologie k prezentaci učiva, k dalšímu sebevzdělávání, ke komunikaci či administrativě.\nInformační technologie se vyvíjí velmi rychle, tento vývoj má logický dopad na oblast výchovně vzdělávacího procesu. Postupně se mění podoba, prostředky i obsah vzdělávání. Protože moderní technologie umožňují snadný a rychlý přístup k informacím, mohou se ICT právem řadit mezi moderní didaktické pomůcky.\n\nZavádění technologií do vzdělávání zajišťuje podstatnou podporu a zkvalitnění práce pedagogů. Učitelé mohou technologie využívat při přípravě na výuku, kdy kromě využití skenerů a kopírovacích strojů, umožňujících vytváření pomůcek, mohou připravovat multimediální výukové materiály v elektronické podobě za pomocí textových a grafických editorů nebo programů na zpracování fotografií a videa. Do těchto prezentací lze vkládat i hypertextové odkazy na další zdroje. Různé formy projekce výukových materiálů činí výuku přehlednější a zajímavější pro studenty a současně usnadňují přípravu pedagogů. V rámci výuky lze technologie využívat formou prezentací, používáním interaktivních tabulí, za pomoci výukových programů, přístupem k online testům, umožněním vyhledávání informací na internetu, apod. Technologie umožňují pedagogům předávat žákům materiály prostřednictvím různých nosičů, webových stránek, emailem aj. Vytvořené materiály lze snadno přizpůsobovat různým potřebám žáků, technologie umožňují materiály rychle aktualizovat a jednoduše archivovat, včetně vkládání a ukládání odkazů na další výukové zdroje v jakékoli formě. Kromě prezentací mohou učitelé materiály přizpůsobené jednotlivcům zpřístupnit všem žákům ve třídě, žáci potom aktivně s těmito materiály pracují. Prostřednictvím videokonferencí je možné žákům zprostředkovat besedy s odborníky v nejrůznějších oborech. Technologie poskytují pedagogům možnost jednoduššího ukládání například školních výsledků žáka, jejich přehlednou archivaci a sdílení s ostatními pedagogy a vedením školy. Důležitá je komunikace mezi aktéry vzdělávacího procesu, kterou technologie velmi zjednodušují a zrychlují, jde o využívání emailu a webových stránek. ICT mohou působit i na profesní růst učitelů. Na webových stránkách jsou dostupné programy či on-line kurzy poskytující další vzdělávání pedagogů. Učitelé mohou využívat komunikační technologie také pro konzultace s jinými kolegy na vzdálených místech v reálném čase. \n\nVelmi zajímavým nástrojem se stal E-Learning. Jde o \"jakýkoliv reálný vzdělávací proces (s různým stupněm intencionality), v němž jsou v souladu s etickými principy používány informační a komunikační technologie pracující s daty v elektronické podobě. Způsob využívání prostředků ICT a dostupnost učebních materiálů jsou závislé především na vzdělávacích cílech a obsahu, charakteru vzdělávacího prostředí, potřebách a možnostech všech aktérů vzdělávacího procesu.\". E-Learning je tedy vzdělávací proces realizovaný v elektronickém prostředí, umožňuje přístup k některým materiálům v elektronické podobě online, umožňuje studentům vzdělávat se nezávisle na budově školy, umožňuje samostudium a komunikaci s ostatními aktéry vzdělávacího procesu, ovšem výuka musí být vedena tutorem. Dochází zde tedy k řízenému nebo autoregulačnímu učení, kdy řízené učení je ovlivněno vnější regulací pedagoga a naopak autoregulační učení, neboli sebeřízení je prováděno samotným studentem. K efektivnímu využití a organizaci E-Learningu slouží tzv. LMS systémy neboli elektronické systémy pro vzdělávání. Základní funkce těchto systémů jsou tvorba a správa kurzů, administrace, řízení, komunikace a standardizace. Vybrané LMS systémy: Moodle, Wimba, \nTechnologie pomáhají při řešení problémů, kdy žáci získávají informace a mohou vyhodnocovat data, s jejichž pomocí nalézají řešení, ICT podporují kreativitu žáků. V rámci různých projektů mohou žáci využívat širokou nabídku nástrojů a následně prezentovat své dovednosti. ICT podporují samostatné učení a fungují jako důležitý faktor motivace žáků. Velmi významné uplatnění mají moderní technologie ve výuce žáků se speciálními vzdělávacími potřebami.\n\nDěti se speciálními potřebami definuje § 16 školského zákona č. 561/2004 Sb. o předškolním, základním, středním, vyšším odborném a jiném vzdělávání.\n\n\nNa trhu je v nabídce široký výběr programů pro děti různého věku a postižení. Vzhledem ke zkušenosti s nesnadným vyhledáváním různých komerčních programů, vytvářených pro děti se speciálními potřebami, shrnuji odkazy na některé z nich v tabulce níže.\n\nPočítačové programy určené pro děti se speciálními vzdělávacími potřebami jsou velmi užitečné didaktické nástroje.\nTento program se zaměřuje na rozvoj pravolevé, prostorové, směrové a časové orientace a nácviku posloupnosti v řadě; dále na zrakové vnímání – rozlišování inverzních tvarů, vnímání figury a pozadí, rozlišování písmen, slabik a slov, nácvik zrakové pozornosti; podporuje čtenářské dovednosti; zaměřuje se na rozvoj foneticko­fonologické, lexikálně­sémantické a gramaticko­syntaktické jazykové roviny.\nhttps://web.archive.org/web/20130306150259/http://www.petit-os.cz/poc_pro_postiz.php\nVšem těmto dětem pomáhají a usnadňují vzdělávání programy a hardware, vytvořené právě pro jednotlivá postižení, snadněji se začlenit do výchovně vzdělávacího procesu. Odborníci z oblastí vývoje software, dětské psychologie a speciální pedagogiky vytvořili řadu programů, např. program 1 klávesou, umožňuje komunikovat prostřednictvím počítače dětem, jejichž tělesné postižení neumožňuje jinou komunikaci, díky tomuto programu mohou využít svoji inteligenci, znalosti a vědomosti a prostřednictvím PC je se svým okolím komunikovat. Dále odborníci vytvořili řadu speciálních součástí PC, jako jsou např. speciální klávesnice a velkoplošná tlačítka, které dětem s postižením usnadňují ovládání počítačů.\n\n\n"}
{"id": "900085", "url": "https://cs.wikipedia.org/wiki?curid=900085", "title": "Toots Thielemans", "text": "Toots Thielemans\n\nToots Thielemans (29. dubna 1922 Brusel, Belgie – 22. srpna 2016) byl belgický jazzový hudebník, hráč na kytaru a foukací harmoniku, a hudební skladatel. Profesionální kariéru zahájil v roce 1949, kdy se zúčastnil jam session spolu s Charlie Parkerem, Milesem Davisem, Maxem Roachem a dalšími. Následně odehrál několik koncertů po Evropě s Benny Goodmanem a spolu s Zoot Simsem nahrál svou první nahrávku. Později spolupracoval s mnoha dalšími hudebníky, mezi které patří klavíristé Oscar Peterson a Bill Evans, zpěvák Billy Joel nebo trumpetista Dizzy Gillespie.\n\nV roce 2009 získal ocenění NEA Jazz Masters.\n\n\nS John Denver\n\n\nS Eliane Elias\n\n\nS Bill Evans\n\n\nS Michael Franks\n\n\nS Dizzy Gillespie\n\n\nS Urbie Green\n\n\nS Shirley Horn\n\n\nS Billy Joel\n\n\nS Brook Benton\n\n\nS Quincy Jones\n\n\nS Fumio Karashima\n\n\nS James Last\n\n\nS Joe Lovano\n\n\nS Jaco Pastorius\n\n\nS Oscar Peterson\n\n\nS Elis Regina\n\n\nS Julian Lennon\n\n\nS Pat Metheny\n\n\nS George Shearing\n\n\nS George Shearing and Dakota Staton\n\n\nS Paul Simon\n\n\n"}
{"id": "900087", "url": "https://cs.wikipedia.org/wiki?curid=900087", "title": "Kostel svatého Michaela (Bohdanovice)", "text": "Kostel svatého Michaela (Bohdanovice)\n\nKostel svatého Michala v Bohdanovicích je římskokatolický jednolodní barokní kostel postavený v roce 1770. Je chráněn jako kulturní památka České republiky.\n\nKostel byl vybudován v roce 1770. V roce 1806 byl opravován a pak znovu po roce 1851, kdy vyhořel. Kostel byl původně filiálním kostelem kostela v Hořejších Kunčicích. Po jeho zániku a přenesení sídla farnosti do Bohdanovic se stal kostelem farním.\n\nHlavní oltář je novobarokní s obrazem \"sv. Michaela\". Obraz namaloval Rudolf Templer v roce 1877. V kostele je volně zavěšen obraz \"sv. Barbory\" z konce 18. století, který je připisován Ignáci Güntherovi. Křížová cesta v kostele je z 19. století.\n"}
{"id": "900088", "url": "https://cs.wikipedia.org/wiki?curid=900088", "title": "Dajr al-Balah", "text": "Dajr al-Balah\n\nDajr al-Balah (arabsky دير البلح, doslova \"Klášter datlové palmy\") je město v Pásmu Gazy a hlavní město governorátu Dajr al-Balah. Nachází se přibližně 14 km jihovýchodně od Gazy. Populace města v roce 2007 byla 54 439. Město absorbovalo uprchlický tábor Dajr al-Balah, který ale není jeho součástí a má asi 12 000 obyvatel. Nedaleko od města se pak nacházejí ještě lidnatější uprchlické tábory Nusejrat, Burejdž a Maghází.\n"}
{"id": "900093", "url": "https://cs.wikipedia.org/wiki?curid=900093", "title": "Chi Cheng", "text": "Chi Cheng\n\nChi Cheng (15. srpna 1970 – 13. dubna 2013) byl americký baskytarista a zpěvák. V letech 1988−2008 byl členem skupiny Deftones. V roce 2008 utrpěl při autonehodě těžká zranění a následně upadl do kómatu. O čtyři roky později se probral, ale v dubnu 2013 zemřel na zástavu srdce. Mimo pět alb, která vydal se skupinou Deftones, vydal v roce 2000 sólové album \"The Bamboo Parachute\".\n"}
{"id": "900094", "url": "https://cs.wikipedia.org/wiki?curid=900094", "title": "Moritz Hermann Jacobi", "text": "Moritz Hermann Jacobi\n\nMoritz Hermann Jacobi (21. září 1801, Postupim – 10. března 1874, Petrohrad) byl německý a ruský fyzik, vynálezce galvanoplastiky a průkopník inženýrského využití elektromagnetismu. \n\nJeho mladší bratr byl později slavný matematik C. G. J. Jacobi. Moritz pracoval jako stavitel v Královci a roku 1835 byl pozván do Tartu jako profesor stavitelství. Roku 1840 se přestěhoval do Petrohradu, 1842 se stal členem carské akademie a později byl povýšen do šlechtického stavu. Zabýval se studiem elektrického proudu a jeho měřením a definoval pro ně vlastní jednotky. Roku 1838 předvedl s podporou cara Mikuláše I. v Petrohradu loď s elektrickým pohonem a ukázky galvanoplastiky pro tiskařské účely. V letech 1842-1845 vybudoval telegrafní linku mezi Petrohradem a Carským Selem.\n\n"}
{"id": "900096", "url": "https://cs.wikipedia.org/wiki?curid=900096", "title": "Davis (Kalifornie)", "text": "Davis (Kalifornie)\n\nDavis je město v okrese Yolo County ve státě Kalifornie ve Spojených státech amerických. Co do populace je Davis největším městem okresu Yolo a 122. ve státu Kalifornie.\n\nPodle Sčítání obyvatel Spojených států amerických v roce 2010 zde žilo 65 622 obyvatel. S celkovou rozlohou 25,7 km² byla hustota zalidnění 2553,4 obyvatel na km².\n\nDavis vyrostl kolem železniční stanice Jihopacifické dráhy zbudované v roce 1868. Byl v té době znám jako \"Davisville,\" přičemž své jméno dostal po zdejším významném farmáři Jerome C. Davisovi. Nicméně poštovní úřad v Davisvillu zkrátil v roce 1907 jméno města na \"Davis\". Tento název již Davisu zůstal a 28. března 1917 byl oficiálně přijat.\n"}
{"id": "900097", "url": "https://cs.wikipedia.org/wiki?curid=900097", "title": "Annalisa Scarrone", "text": "Annalisa Scarrone\n\nAnnalisa Scarrone, také známá jen jako \"Annalisa\" (narozena 5. srpna 1985, Savona, Itálie) je italská popová zpěvačka a skladatelka. Stala se slavnou díky účasti v talentové soutěži \"Amici di Maria De Filippi\" (2010–2011), kde skončila na 2. místě. V březnu 2011 vydala své 1. album zvané \"Nali\", které dosáhlo 2. pozice na oficiálním italském albumovém žebříčku a bylo platinové.\n\n\n\n"}
{"id": "900098", "url": "https://cs.wikipedia.org/wiki?curid=900098", "title": "126 (číslo)", "text": "126 (číslo)\n\nSto dvacet šest je přirozené číslo, které následuje po čísle sto dvacet pět a předchází číslu sto dvacet sedm. Římskými číslicemi se zapisuje CXXVI. Stošestadvacátým dnem kalendářního roku je 6. květen (v přestupném roce 5. květen).\n\n\n126 je:\n\n\n\nSTS-126 byla servisní a zásobovací mise raketoplánu Endeavour k Mezinárodní vesmírné stanici (ISS) z roku 2008. Zásoby byly uloženy v modulu MPLM. Během letu se uskutečnily čtyři výstupy do vesmíru, při kterých se posádka věnovala výměně nádrže s dusíkem NTA (\" \") a údržbě obou spojů SARJ (\" \"), které mají za úkol natáčet solární panely stanice, aby byly optimálně osvětleny Sluncem.\n\n\n"}
{"id": "900099", "url": "https://cs.wikipedia.org/wiki?curid=900099", "title": "Riverside Records", "text": "Riverside Records\n\nRiverside Records je americké hudební vydavatelství, které v roce 1953 založil producent Orrin Keepnews a spolu s ním Bill Grauer, podle nějž se původně také jmenovalo Bill Grauer Productions. Vydavatelství Sídlilo v New Yorku a specializovala se převážně na jazzová alba. Poté, co v roce 1963 Grauer zemřel, začalo vydavatelství postupně upadat. Práva na nahrávky připadly vydavatelství ABC Records a v roce 1972 pak Fantasy Records.\n"}
{"id": "900125", "url": "https://cs.wikipedia.org/wiki?curid=900125", "title": "Vittoria Colonna", "text": "Vittoria Colonna\n\nVittoria Colonna, markýza z Pescary (1492, Castello di Marino – 25. února 1547, Řím) byla italská renesanční básnířka.\n\nPocházela ze staré a mocné římské šlechtické rodiny Colonnů. Provdala se roku 1509 za vojevůdce Fernanda d'Ávalose, pátého markýze z Pescary, jemuž byla zasnoubena již jako dítě. Manželství zůstalo bezdětné. Když markýz roku 1525 zemřel na následky zranění z bitvy, Vittoria Colonna se již neprovdala a až do konce života se věnovala kulturní a náboženské činnosti. Stýkala se s významnými humanisty a umělci své doby; známé je především hluboké přátelství, které ji pojilo s Michelangelem.\n\nNejstarší dochovaná Vittoriina báseň pochází z roku 1512, jako umělkyně byla ovlivněna především Petrarcou. Podstatná část jejího básnického díla, asi 100 sonetů a canzon, je věnována památce jejího zemřelého manžela.\n\n"}
{"id": "900126", "url": "https://cs.wikipedia.org/wiki?curid=900126", "title": "CLEC7A", "text": "CLEC7A\n\nCLEC7A (z anglického C-type lectin domain family 7 member A/ Dectin-1) je protein, který je u lidí kódován genem \"CLEC7A\".\n\nCLEC7A gen kóduje zástupce velké rodiny lektinů typu C (C-type lectin,CTL). Tento glykoprotein patří mezi malé membránové receptory typu II s extracelulární lektinovou doménou typu C a cytoplazmatickou doménu obsahující aktivační motiv ITAM (immunoroceptor tyrosine-based activation motif). Funguje jako PRR (anglicky \"pattern recognition receptor\"), který je schopný vázat β-1,3 glukany a β-1,6 glukany pocházející z hub a rostlin. Dectin-1 řadíme mezi receptory důležité pro vrozenou imunitní odpověď. Jeho exprese je vázána především na myeloidní dendritické buňky, monocyty, makrofágy a B buňky. Gen se nachází na chromozomu 12p13 v regionu genového komplexu NK buněk (natural killer). \n\nDectin-1 se řadí mezi transmembránové proteiny obsahující v intracelulární části aktivační motiv ITAM (důležitý pro buněčnou aktivaci) a v extracelulárním regionu lektinovou doménu typu C (rozpoznává β-glukany a endogenní ligandy na T buňkách). CTL doména je od membrány oddělena stopkou. Stopka obsahuje místa vhodná ke glykosylaci, ke které zde může docházet. \n\nCLEC7A je PRR, který napomáhá obraně proti patogením houbám. Mimo jiné má také důležitou roli při obraně proti bakteriím, virům a hlístům.\n\nDectin-1 je exprimován na makrofázích, neutrofilech, monocytech a dendritických buňkách. Jiné studie potvrdily expresi na dalších imunitních buňkách: eosinofilech a B buňkách. \n\nDectin-1 rozpoznává sacharidy a β-glukany, které se nacházejí v buněčných stěnách hub, některých bakterií a rostlin a dále mohou reagovat na endogenní ligandy na T buňkách a mykobakteriích. Vazba ligandu na receptor způsobí stimulaci a intracelulární signalizaci skrze aktivační motiv ITAM. Rozpoznání ligandu vede k indukci mnoha buněčných odpovědí (oxidativnímu vzplanutí, produkci metabolitů kyseliny arachidonové, maturaci dendritických buněk, endocytóze a fagocytóze ligandů, indukci cytokinů a chemokinů). Po navázání ligandu dochází k dimerizaci Dectinu-1 a fosforylaci kinázou z rodiny Src. Takto aktivovaný Dectin-1 naláká kinázu Syk (spleen-tyrosine kinase), která je aktivována ITAM motivem a dále aktivuje transkripční faktor NFkB. Aktivovaný NFkB se přesouvá do jádra a umožňuje transkripci mnoha prozánětlivých cytokinů a chemokinů (TNF, IL-23, IL-6, IL-2). Signalizace CLEC7A spouští fagocytózu a produkci ROS (reactive oxygen species).\n\nCLEC7A reaguje na několik druhů hub, především na \"Saccharomyces\", \"Candida\", \"Pneumocystis\", \"Coccidiodes\", \"Penicillium\". Rozpoznání ligandů z těchto organismů vyvolává mnoho obraných mechanismů: fagocytózu hub a jejich zničení díky respiračnímu vzplanutí. Aktivace signalizace spouští skrze Dectin-1 expresi obraných antifungicidních cytokinů /chemokinů (TNF, CXCL2, IL-1b, IL-1a, CCL3, GM-CSF, G-CSF and IL-6) a rozvoj imunitní odpovědi směrem k Th17.\n\nDectin-1 je schopný vázat endogenní ligandy na T buňkách. Tato vazba může dokonce vést k buněčné aktivaci a proliferaci. Dá se tedy říct, že CLEC7A je také kostimulační molekula T buněk. \n"}
{"id": "900133", "url": "https://cs.wikipedia.org/wiki?curid=900133", "title": "Jimmy Cleveland", "text": "Jimmy Cleveland\n\nJimmy Cleveland (3. května 1926 Wartrace, Tennessee, USA − 23. srpna 2008 Lynwood, Kalifornie, USA) byl americký jazzový pozounista. Koncem padesátých letech spolupracoval s trumpetistou Milesem Davisem a hrál na jeho albech \"Miles Ahead\" (1957) a \"Porgy and Bess\" (1959). V pozdějších letech spolupracoval s dlouhou řadou dalších hudebníků, mezi něž patří James Brown, Gene Ammons, Kenny Burrell, Milt Jackson, Charles Mingus, Lalo Schifrin a mnoho dalších.\n"}
{"id": "900134", "url": "https://cs.wikipedia.org/wiki?curid=900134", "title": "August Žáček", "text": "August Žáček\n\nAugust Žáček (13. ledna 1886, Dobešice – 28. října 1961, Praha) byl český fyzik, jeden z vynálezců magnetronu.\n\nPo maturitě v Českých Budějovicích studoval fyziku na Filozofické fakultě UK v Praze, kde jej ovlivnil zejména prof. F. Koláček a B. Kučera. Ještě před první světovou válkou studoval Žáček elektrické oscilace v Göttingenu u prof. Simona. Během války studoval s prof. F. Záviškou tlumené kmity, jak se používaly v počátcích radiotelegrafie. Žáček se však rozhodl studovat netlumené kmity s elektronickým zesilovačem.\n\nŽáček publikoval řadu článků v „Časopisu pro pěstování matematiky a fyziky“, kde roku 1924 publikoval článek o novém způsobu buzení netlumených oscilací. V něm popsal princip magnetronu a roku 1926 na něj získal československý patent. Žáčkovy publikace však byly jen v češtině, takže objev zopakovali sovětští (Sluckin a Steinberg 1927) a japonští (Yagi 1928) vědci. Teprve roku 1928 publikoval Žáček svůj objev německy v \"Zeitschrift für Hochfrequenztechnik\" a hájil svoji prioritu.\n\n"}
{"id": "900136", "url": "https://cs.wikipedia.org/wiki?curid=900136", "title": "Římskokatolická farnost Zbraslav u Brna", "text": "Římskokatolická farnost Zbraslav u Brna\n\nŘímskokatolická farnost Zbraslav u Brna je územní společenství římských katolíků s farním kostelem svatého Jiljí v děkanátu Rosice. Do farnosti patří obce Zbraslav, Litostrov, Stanoviště, Újezd u Rosic, Zálesná Zhoř a část města Velká Bíteš - Ludvíkov. Všechny obce mají své kaple. Ve Zbraslavi je pro celou farnost matrika a hřbitov.\n\nJádro zbraslavského kostela je gotické z 13. až 15. století. První zmínka pochází z roku 1294. V průběhu 20. století byl kostel rozsáhle upraven.\n\nPoslední stálý kněz zemřel v prosinci 1994. Administrátorem excurrendo byl od ledna 1995 do července 2015 P. Jan Peřina z Vysokých Popovic. Od 1. srpna 2015 je administrátorem excurrendo R. D. Mgr. Ing. Jan Klíma.\n\nVe farnosti funguje ekonomická i pastorační rada, funguje pěvecký sbor. Výuka náboženství probíhá na faře. Farnost má dva stálé jáhny, téměř dvacet ministrantů a pro společenské akce může využívat zrestaurované přízemí fary a hřiště na farní zahradě. V pátek po bohoslužbě je k dispozici jáhen pro duchovní rozhovor, společnou modlitbu nebo konzultace. Schází se společenství manželů a mládeže. \n\nNa 19. listopadu připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 5. prosince.\n\nVe farnosti se pravidelně pořádá tříkrálová sbírka. V roce 2015 její výtěžek činil ve Zbraslavi 44 977 korun.\n"}
{"id": "900138", "url": "https://cs.wikipedia.org/wiki?curid=900138", "title": "Erik Čikoš", "text": "Erik Čikoš\n\nErik Čikoš (* 31. července 1988, Bratislava) je slovenský fotbalový obránce a bývalý reprezentant, od července 2018 hráč maďarského klubu Debreceni VSC. Mimo Slovensko působil na klubové úrovni v Polsku, Itálii a ve Skotsku. Nastupuje na pravém nebo levém kraji obrany.\n\nSvoji fotbalovou kariéru začal v Interu Bratislava, jehož je odchovanec. V sezoně 2005/06 debutoval v A-týmu, ve kterém nastupoval během celého svého působení v nejvyšší soutěži i ve druhé lize.\n\nV únoru 2009 odešel do konkurenčního mužstva FC Artmedia Petržalka sídlícího také v Bratislavě.\n\nSvoji ligovou premiéru v dresu Petržalky si odbyl ve 22. kole hraném 22. března 2009 v souboji s ViOnem Zlaté Moravce, na hřiště přišel v 83. minutě místo Tomáše Kóni a společně se spoluhráči se po skončení zápasu radoval z vysoké výhry 5:0. Na jaře 2009 si připsal sedm ligových utkání.\n\nSvé první ligové góly v ročníku 2009/09 a zároveň za klub vstřelil ve střetnutí 13. kola proti týmu MFK Dubnica nad Váhom, prosadil se v 84. a 85. minutě a podílel se na výhře Petržalky v poměru 7:0. Potřetí v sezoně skóroval 10. 4. 2010 v souboji s mužstvem FC Nitra (výhra 3:2), když ve 14. minutě zvyšoval na 2:0. Během roku nastoupil ke všem 33 utkáním v lize, ale sestupu do druhé nejvyšší soutěže nezabránil.\n\nV létě 2010 přestoupil z Petržalky do Slovanu Bratislava, odkud obratem směřoval na hostování do celku Wisla Krakov.\n\nPo svém návratu do Slovanu se s \"belasými\" představil po vypadnutí ve 3. předkole Ligy mistrů UEFA 2011/12 s klubem APOEL FC z Kypru (remíza 0:0 a prohra 0:2) ve čtvrtém předkole - play-off Evropské ligy UEFA 2011/12, v němž Slovan senzačně postoupil přes italský tým AS Řím po výhře 1:0 a remíze 1:1 do skupinové fáze Evropské ligy, v níž Čikoš nehrál. Ligový debut ve Slovanu absolvoval 23. července 2011 proti mužstvu FK Senica (výhra 3:2), nastoupil na celé střetnutí. V ročníku 2012/13 Corgoň ligy se podílel na zisku ligového titulu. Ve stejné sezoně triumfoval Slovan i v domácím poháru, ve kterém však Čikoš neodehrál žádný zápas. V ročníku 2013/14 se podílel na obhajobě titulu, i když na jaře 2014 hostoval v klubu Ross County FC. 5. července 2014 byl u výhry 1:0 nad týmem MFK Košice ve slovenském Superpoháru. Ve 2. předkole Ligy mistrů UEFA 2014/15 v domácím utkání proti mužstvu The New Saints FC z Walesu zařídil vítězným gólem výhru 1:0, odveta skončila výhrou 2:0. Slovan následně postoupil přes moldavský klub FC Sheriff Tiraspol (výhra 2:1 a remíza 0:0) do 4. překola - play-off, což znamenalo jistou podzimní účast \"belasých\" v evropských pohárech. Čtvrté předkolo Ligy mistrů Slovan Bratislava proti týmu FK BATE z běloruského Borisova výsledkově nezvládl (remíza 1:1 a prohra 0:3) a musel se spokojit s účastí ve skupinové fázi Evropské ligy UEFA 2014/15. Slovan byl nalosován do skupiny I, kde číhali soupeři SSC Neapol (Itálie), Young Boys Bern (Švýcarsko) a AC Sparta Praha (Česko). Svoji premiérovou ligovou branku v dresu mužstva vsítil v souboji se Senicou (prohra 1:2).\n\nV podzimní části sezony 2015/16 dostal svolení hledat si nové angažmá a hrál za rezervu, do \"áčka\" se následně vrátil po příchodu kyperského trenéra Nikodemose Papavasilioua. V zimě 2015/16 mu v mužstvu skončila smlouva a podpis nového tříletého kontraktu odmítl. Celkem za Slovan odehrál 55 ligových utkání.\n\nPřed ročníkem 2010/11 zamířil hostovat do polského celku Wisla Krakov, ve smlouvě byla zahrnuta i opce na trvalý přestup. Svůj ligový debut za krakówský klub si připsal v úvodním kole hraném 8. 8. 2010 proti týmu Arka Gdynia (výhra 1:0), nastoupil na celých 90 minut. Na jaře 2010 se s mužstvem radoval ze zisku mistrovského titulu. V červnu 2011 se vrátil do Slovanu, jelikož Wisła nevyužila předkupní právo.\n\nV lednu 2014 se o něj zajímal klub Ross County FC ze Skotska, který ho chtěl na hostování. Celý transfer se podařilo finalizovat koncem ledna a Čikoš odešel do klubu hostovat do konce sezóny. Setkal se zde se svým krajanem Filipem Kissem, který ho do County doporučil.\n\nV dresu týmu debutoval 15. února 2014 v souboji s celkem Hibernian FC (prohra 1:2), odehrál celé střetnutí. Před ročníkem 2016/17 se po půl roce bez angažmá do mužstva Ross County vrátil na přestup, nabídku měl také od polské Arky Gdynia. Během celého svého působení nastoupil k 19 ligovým utkání.\n\nV lednu 2017 zamířil jako volný hráč (zadarmo) do Itálie, kde se stal novou posilou tehdy třetiligového celku SS Monopoli 1966. Svoji ligovou premiéru si připsal proti Messině Peloro. Odehrál celých 90 minut, ale porážce 0:1 nezabránil. Při tomto angažmá se však zranil (natrhnutý sval), a proto odehrál za Monopoli jen dva ligové zápasy.\n\nV létě 2017 se vrátil na Slovensko, kde posílil klub FK Senica. V dresu Senice absolvoval debut v pátém kole hraném 19. 8. 2017 v souboji s klubem FC Nitra (prohra 0:1), nastoupil na celé střetnutí. Během celého působení nastoupil ke dvě střetnutím v lize.\n\nV září 2017 Senici opustil a dohodl se na půlroční smlouvě s možností prodloužení se Slovanem Bratislava, kde v minulosti působil. Opačným směrem putoval Samuel Šefčík. Obnovenou ligovou premiéru v dresu Slovanu si odbyl 9. září 2017 v sedmém kole proti týmu AS Trenčín (remíza 2:2), odehrál celých 90 minut. V lednu 2018 uzavřel s vedením \"belasých\" nový kontrakt platný do konce ročníku 2017/18. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasý\" porazily svého soupeře v poměru 3:1 a obhájily tak zisk této troje z předešlé sezony 2016/17. V ročníku 2017/18 odehrál za Slovan celkem 14 ligových utkání. V létě 2018 mu vypršela smlouva a odešel.\n\nPřed sezonou 2018/19 se vrátil do zahraničí a uzavřel dvouletý kontakt s maďarským mužstvem Debreceni VSC.\n\nAktuální k 18. červenci 2018\n\nErik Čikoš je bývalý slovenský mládežnický reprezentant, nastupoval za výběry do 18, 19, 20, 21 a 23 let.\n\nV květnu 2014 jej nominoval na dvojici přípravných utkání proti Černé Hoře a Rusku reprezentační trenér Slovenska Ján Kozák. 23. května 2014 debutoval v A-mužstvu Slovenska proti reprezentaci Černé Hory (výhra 2:0), odehrál kompletní utkání. Nastoupil i o tři dny později v Petrohradu proti Rusku (prohra 0:1).\n\n"}
{"id": "900141", "url": "https://cs.wikipedia.org/wiki?curid=900141", "title": "Miles Ahead", "text": "Miles Ahead\n\nMiles Ahead je studiové album amerického trumpetisty Milese Davise. Jeho nahrávání probíhalo v několika dnech v květnu a jeden den v srpnu 1957 ve studiu Columbia 30th Street Studio v New Yorku. Jeho producenty byli George Avakian a Cal Lampley a album vyšlo v listopadu 1957 u vydavatelství Columbia Records.\n\n"}
{"id": "900142", "url": "https://cs.wikipedia.org/wiki?curid=900142", "title": "Dávid Hudák", "text": "Dávid Hudák\n\nDávid Hudák (* 21. března 1993, Bratislava) je slovenský fotbalový obránce, od léta 2016 hráč maďarského klubu Mezőkövesd-Zsóry SE.\n\nSvoji fotbalovou kariéru začal v FK Inter Bratislava. Mezi jeho další angažmá patří: ŠK Slovan Bratislava, DAC 1904 Dunajská Streda, Újpest FC.\n\nV sezóně 2012/13 získal se Slovanem Bratislava „double“, tzn. ligový titul a triumf v domácím poháru. V sezóně 2013/14 ligový titul se Slovanem obhájil. 5. července 2014 byl u výhry 1:0 nad MFK Košice ve slovenském Superpoháru. Se Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko).\n\nV únoru 2015 odešel na hostování do maďarského klubu Újpest FC s opcí na přestup. Měl výhodu v tom, že se plynně domluvil maďarsky.\nV lednu 2016 odešel na půlroční hostování do MFK Skalica. Působil zde do konce sezóny 2015/16 Fortuna ligy, klub sestoupil do slovenské druhé ligy a Hudák se vrátil do Slovanu Bratislava.\n\nV létě 2016 přestoupil ze Slovanu Bratislava do klubu Mezőkövesd-Zsóry SE, nováčka maďarské Nemzeti bajnokság I. Sešel se zde s krajanem Tomášem Tujvelem.\n\nHudák reprezentoval Slovensko v kategoriích U17, U18, U19 a U21. \n\nS týmem U21 vyhrál v září 2014 3. kvalifikační základní skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\n"}
{"id": "900143", "url": "https://cs.wikipedia.org/wiki?curid=900143", "title": "Milestones", "text": "Milestones\n\nMilestones může být:\n\n"}
{"id": "900145", "url": "https://cs.wikipedia.org/wiki?curid=900145", "title": "Všeobecný římský kalendář", "text": "Všeobecný římský kalendář\n\nVšeobecný římský kalendář (latinsky \"Calendarium Romanum Generale\") je celosvětově platný liturgický kalendář pro katolíky římského ritu. Nynější verze byla vytvořena Kongregací pro bohoslužbu a svátosti a platí (s pozdějšími změnami) od 1. ledna 1970. Jeho doplněním o další slavnosti, svátky a památky a místními úpravami vznikly další liturgické kalendáře, například český liturgický kalendář.\n\nPro tradiční tzv. tridentskou liturgii se nadále užívá poslední verze kalendáře platná před druhým vatikánským koncilem, konkrétně Všeobecný římský kalendář z roku 1960.\n\n"}
{"id": "900146", "url": "https://cs.wikipedia.org/wiki?curid=900146", "title": "Laura Marano", "text": "Laura Marano\n\nLaura Marie Marano (* 29. listopadu 1995, Los Angeles, Kalifornie, USA) je americká herečka. Hrála například v \"Beze stopy\" nebo \"Back to You\", kde hrála dceru hlavních postav. Laura právě teď hraje v seriálu Disney Channel, \"Austin & Ally\" postavu Ally Dawson. Její starší sestra Vanessa je také herečka.\n\nLaura je dcera univerzitního profesora Damiana Marano a bývalé herečky Ellen Marano. Lauřina první herecká role byla, když měla 5 let. Od té doby pracovala pro hodně produkci v Stage Door Theater. Objevila se v mnoha reklamách a měla malou roli v \"Ghost Whisperer\", \"Medical Investigation\", \"Huff\" a \"Joan of Arcadia\". Její větší role v televizi byly v \"Beze stopy\" a jiných seriálech. Byla také slyšena v animovaných filmech \"Hledá se Nemo\" a \"\". Hrála dětskou roli charakteru Keiry Knightley ve filmu \"The Jacket\" a měla malou roli ve filmu \"Superbad\". Byla také člen soutěžní hry stanice FOX, \"Are You Smarter Than a 5th Grader?\" a hrála roli Gracie Carr v sitcomu stanice FOX, \"Back to You\".\n\nMarano se objevila i v několika dílech \"The Sarah Silverman Program\". Zpočátku byla obsazena v pilotním dílu \"Batteries\" jako dětská verze Sarah Silverman a scenáristům se zalíbila na tolik, že chtěli, aby se vrátila ve větší roli jako holku Sarah, aby vyhrála Soutěž Krásy (\"Not Without My Daughter\"). Na DVD, co-star Brian Posehn řekl, že Marano znala všechny řádky scénáře lépe, než oni. Také hrála v \"Dexter\" jako dětská verze Debry Morgan. Také hrála dětskou verzi role, kterou hrála Diana Scarwid, Alice Shaw, sestry Angely Petrelli v \"Heroes\". V současné době hraje roli \"Ally Dawson\" v seriálu Disney Channel \"Austin & Ally\".\n\nMarano nechodí do školy na natáčení Disney Channel seriálu \"Austin & Ally\". Místo toho navštěvuje normální střední školu \"\"Právě chodím na střední školu a moji přátelé a každý tady je tak podporující [...] Je příjemné, když nepracuji, být obklopená tak podporujícími kamarády.\"\" Laura zpívá, tančí a píše písničky a doufá, že je bude moci zahrát na pódiu v budoucnosti.\n"}
{"id": "900148", "url": "https://cs.wikipedia.org/wiki?curid=900148", "title": "Milestones (album, Miles Davis)", "text": "Milestones (album, Miles Davis)\n\nMilestones je studiové album amerického trumpetisty Milese Davise. Jeho nahrávání probíhalo během dvou dní v únoru a březnu 1958 ve studiu Columbia 30th Street Studio v New Yorku. Jeho producentem byl George Avakian a album vyšlo v září 1958 u vydavatelství Columbia Records.\n\n"}
{"id": "900150", "url": "https://cs.wikipedia.org/wiki?curid=900150", "title": "Filip Lukšík", "text": "Filip Lukšík\n\nFilip Lukšík (* 3. února 1985, Banská Bystrica) je slovenský fotbalový obránce, od července 2016 působící v rakouském SV Wimpassing.\n\nSvoji fotbalovou kariéru začal v Banské Bystrici, kde se přes mládežnické kategorie propracoval do prvního týmu. V roce 2005 mužstvo opustil a zamířil na své první zahraniční angažmá do Olomouce. V mužstvu ale prakticky nehrál a hostoval v jiných mužstvech. Konkrétně v sezonách 2005/06 a 2006/07 v Lipové, na jaře 2008 v Třinci a v letech 2008–2009 působil v Trenčíně. V zimě 2009 Olomouc definitivně opustil a stal se hráčem Odry. Před sezonou 2010–2011 zamířil do Senice a o rok později do Haagu. V létě 2012 odešel na hostování do Slovanu Bratislava. S mužstvem získal v sezóně 2012/13 „double“, tzn. ligový titul a triumf v domácím poháru.\n\nV červenci 2013 přestoupil do Spartaku Myjava, kde podepsal dvouletou smlouvu s opcí. Po půl roce ve Spartaku předčasně skončil. V lednu 2014 byl na testech v německém druholigovém klubu FC Erzgebirge Aue, kde uspěl a podepsal půlroční smlouvu s následnou roční opcí. Stal se tak spoluhráčem krajana Jakuba Sylvestra. Debutoval 7. února 2014 v zápase proti VfR Aalen (remíza 2:2), dostal se na hrací plochu v 86. minutě. První ligový gól za Aue vstřelil 12. dubna 2014 v utkání proti Fürthu (porážka 1:2). V sezoně 2015/16 hrál za 1. FC Saarbrücken. Na podzim 2016 byl bez angažmá, od ledna 2017 je hráčem rakouského SV Wimpassing.\n\nV roce 2011 odehrál dvě utkání za Slovenskou fotbalovou reprezentaci.\n\n"}
{"id": "900153", "url": "https://cs.wikipedia.org/wiki?curid=900153", "title": "Branislav Niňaj", "text": "Branislav Niňaj\n\nBranislav Niňaj (* 17. května 1994, Bratislava) je slovenský fotbalový obránce, od léta 2015 hráč belgického klubu KSC Lokeren, od léta 2017 na hostování v tureckém týmu Osmanlıspor. V roce 2013 si připsal jeden start za slovenský fotbalový národní tým.\n\nSvoji fotbalovou kariéru začal ve fotbalové akademii Jozefa Vengloše. Mezi jeho další angažmá patří: FC Petržalka 1898, ŠK Slovan Bratislava, KSC Lokeren, Osmanlıspor.\n\nV sezóně 2012/13 získal se Slovanem Bratislava „double“, tzn. ligový titul a triumf v domácím poháru. V sezóně 2013/14 ligový titul se Slovanem obhájil. 5. července 2014 byl u výhry 1:0 nad MFK Košice ve slovenském Superpoháru.\n\nV červnu 2015 se dohodl na čtyřleté smlouvě s belgickým týmem KSC Lokeren.\nV srpnu 2017 odešel na hostování s opcí na přestup do tureckého prvoligového klubu Osmanlıspor z Ankary.\n\nNiňaj působil v mládežnických reprezentacích Slovenska včetně týmu do 21 let. S ním vyhrál v září 2014 3. kvalifikační skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice. Na závěrečný šampionát konaný v České republice v létě 2015 se však Slovensko z baráže neprobojovalo.\nÚspěšné tažení zažil až v následujícím kvalifikačním cyklu, v němž se slovenskou „jedenadvacítkou“ slavil v říjnu 2016 postup na Mistrovství Evropy 2017 v Polsku.\n\n19. listopadu 2013 debutoval v A-mužstvu Slovenska pod trenérem Jánem Kozákem v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik dalších debutantů. Branislav se dostal na hřiště v závěru utkání.\n\n"}
{"id": "900159", "url": "https://cs.wikipedia.org/wiki?curid=900159", "title": "Veletok", "text": "Veletok\n\nVeletok je termín označující velkou řeku (v kontinentálním měřítku), zaústěnou přímo do moře, tj. I. řádu podle Graveliovy klasifikace vodních toků. Kritériem zařazení řeky mezi veletoky může být délka toku a velikost povodí, limitní hodnoty však záleží na konvenci. Podle německého úzu je veletokem řeka dlouhá nejméně 500 km s povodím nejméně 100 000 km² (z řek protékajících Českem toto splňují Labe a Odra), ale například maďarský zeměpis považuje za veletok (maď. \"folyam\") teprve řeku delší 1000 km a s povodím nad 150 000 km² (čehož už nedosahuje žádná řeka v Česku). Mnohé jazyky včetně angličtiny zvláštní výraz ekvivalentní pojmu \"veletok\" nemají, a nijak jej tedy ani nevymezují.\n\nPodle uvedené definice z českých zdrojů patří v Evropě mezi veletoky tyto řeky:\n\nÚmoří Atlantiku\nÚmoří Severního ledového oceánu\nÚmoří Kaspického moře\n\n"}
{"id": "900162", "url": "https://cs.wikipedia.org/wiki?curid=900162", "title": "GlobalPlatform", "text": "GlobalPlatform\n\nGlobalPlatform je nezávislá nezisková organizace, mající na starosti standardizaci infrastruktury pro vývoj, nasazení a správu čipových karet. Byla založena v roce 1999, aby převzala zodpovědnost nad specifikací Open Platform společnosti Visa Inc..\n\nNa začátku roku 2010 měla 63 členů, v roce 2012 pak dosáhla 100 členů.\n\nČinnost v GlobalPlatform je dělena mezi tři technické komise: Komise karet, Komise zařízení a Komise systémů.\nTyto tři komise postupují dle plánů vydaných vedoucím představenstvem. Formulují obchodní požadavky a vydávají příručky pro jednotlivé součásti rozličných průmyslových implementací a nasazení.\n\nČlenové GlobalPlatform odesílají své pracovní návrhy komisím ke zvážení.\n\nTyto pracovní návrhy mohou obsahovat nové standardy a specifikace, dodatky k již existujícím, a nebo požadavky o technické zdokumentování.\nČlenové Full a Participating mají možnost návrhy kontrolovat a následně se podílet na jejich zpracování díky svému členství v komisích.\n\nVydané specifikace jsou dostupné zdarma na stránkách GlobalPlatform.\n\nČlenové GlobalPlatform organizaci řídí prostřednictvím vedoucího představenstva (Board of Directors), poradenského koncilu (Advisory Council), tří technických komisí a dvou strategických pracovních skupin.\nKaždodenní činnost pak kontroluje výkonná rada, sestavená z výkonného ředitele, technického ředitele, operačního a marketingového sekretariátu.\n\nVedoucí představenstvo GlobalPlatform je složeno až z 11 řídících pracovníků členských organizací typu Full.\nPředstavenstvo určuje strategický plán, dohlíží na celkový management GlobalPlatform, sestavuje agendu pro členské meetingy a kontroluje rovněž rozpočet organizace.\n\nMá také právo pro finální přijetí či odmítnutí veškerých změn ve specifikacích a dokumentech vydaných organizací.\nVýše zmíněné komise karet, zařízení a systémů definují obchodní a funkční požadavky ve vývoji technických specifikací GlobalPlatform.\nPro jednotlivé průmyslové implementace formulují strategické obchodní modely a vydávají příručky.\n\nPoradenský koncil (Advisory Council) se schází minimálně dvakrát do roka, aby tak bylo všem členům organizace umožněno jednat přímo s vedoucím představenstvem, komisemi, technickým a výkonným ředitelem. Členové jsou vyzýváni ke sdílení odborných znalostí v oblasti průmyslových trendů, které mohou přispět k vývoji specifikací organizace.\n\nV GlobalPlatform působí pracovní skupiny Government Task Force a Mobile Task Force. Zaměřují se na přímou vazbu mezi specifikacemi GlobalPlatform a konkrétními průmyslovými či aplikačními požadavky, jak ostatně vyžadují členové organizace.\n\nČlenství v GlobalPlatform je otevřené pro všechny organizace zaměřující se na technologie čipových karet. Jedná se o prodejce hardwaru a čipů, asociace z oblasti plateb, integrátory, telekomunikační organizace a také mezinárodní vládní agentury.\n\nČlenství má pět možných úrovní (ponecháno v originálu): Full, Participating, Observer, Public Entity a Consultant, pokrývající rozdílné členské a finanční nároky.\nKompletní seznam aktuálních členů je k dispozici na webových stránkách GlobalPlatform.\n\nPoskytovatelé karet pracují v následujících čtyřech hlavních technologických oblastech (ponecháno v originálu):\n\nJejich struktury spolu s operacemi vzájemné spolupráce a zabezpečení jsou definovány ve specifikacích GlobalPlatform. Pro infrastrukturu používající čipové karty tak poskytují specifikaci kompletní.\n\nDokument \"GlobalPlatform Card Specification\" obsahuje specifikaci bezpečné dynamické správy karet a aplikací. Definuje jednotlivé komponenty karet, sady příkazů, posloupnosti transakcí a rozhraní, které nejsou závislé na hardwaru, operačním systému, dodavateli ani na aplikacích.\nJe použitelná na libovolný typ aplikace a průmysl, umožňuje je vzájemně i kombinovat na jediné kartě a to od jednoduchých samostatných aplikací až po složité víceprogramové struktury.\n\n\"Card Security Requirements Specification\" poskytuje návod pro výběr nejvhodnější konfigurace čipové karty vzhledem k bezpečnostní politice zvolené poskytovatelem karty (Card Issuer) a poskytovatelem aplikace (Application Provider).\nTaké prodejci karet zde mají k dispozici instrukce pro implementaci bezpečnostních funkcí konzistentním způsobem.\nSpecifikace poskytuje rovněž návod pro kontrolu business rizik, možnosti bezpečnostních politik pro jejich minimalizaci, a odkazuje pak na odpovídající konkrétní konfiguraci karet pro dosažení těchto cílů.\n\nVětšina bezpečnostních elementů (\"security element\" v originále) použitých v Near Field Communication je založena na specifikacích GlobalPlatform.\n\nCílem specifikace STIP je poskytnout základ pro programování zařízení určených k přijímání karet.\nSTIP k programování poskytuje otevřený framework s rozdílnými profily, které odpovídají rozdílným průmyslovým oblastem.\nProfily jsou rozšířením hlavní technologie frameworku a poskytují podrobné API.\nTyto API poskytují přídavnou vrstvu nad specifikací STIP pro programování vzájemně komunikujících logických jader vnitřních aplikací zařízení, a to za účelem snížit na trhu náklady a potřebný čas.\n\nGlobalPlatform poskytuje více specifikací vztahujících se k vnitřní infrastruktuře systému. Byly vytvořeny pro standardizování back-end systémů, a to od personalizace přes bezpečnost a správu klíčů až po nahrávání aplikací.\n\"GlobalPlatform Profile Specification\" popisuje rozhraní mezi systémem pro přípravu dat a zařízením pro personalizaci. Je použit jednoduchý, nákladově efektivní mechanismus pro komunikaci nezávislou na konkrétním zařízení.\nPodobně pak \"Systems Scripting Language Specification\" popisuje standardizovaný skriptovací jazyk, prostřednictvím něhož mohou zúčastněné strany poskytovat skripty pro personalizaci karet a aplikací.\nCelou specifikaci pak doplňuje část \"Key Management Systems Functional Requirements Specification\".\nTa standardizuje profil klíče a procedury okolo managementu klíčů. Umožňuje tak poskytovat centralizovaný management klíčů pro více různých oddělených systémů.\nKomunikace mezi jednotlivými komponenty infrastruktury systému je popsána v \"GlobalPlatform Messaging Specification\", která definuje jednotlivé role a zodpovědnost zúčastněných stran (případně systémů pro víceprogramové infrastruktury).\n\n"}
{"id": "900163", "url": "https://cs.wikipedia.org/wiki?curid=900163", "title": "Paul d'Ivoi", "text": "Paul d'Ivoi\n\nPaul d'Ivoi, vlastním jménem Paul Charles Philippe Eric Deleutre (25. října 1856, Paříž – 6. září 1915, tamtéž) byl francouzský spisovatel dobrodružných a fantastických románů často situovaných do exotických zemí.\n\nPaul d'Ivoi pracoval mnoho let jako novinář v denících \"Journal des Voyages\" a \"Le Matin\", svůj první román však vydal až roku 1894 ve svých osmatřiceti letech a ještě ve spolupráci s Henrim Chabrillatem. Kniha \"Les cinq sous de Lavarède\" (\"Pět sous Lavarèdových\", česky \"S prázdnou kapsou kolem světa\") vyšla jako román na pokračování v novinách \"Le Petit Journal\" a měla velký úspěch. Proto d'Ivoi ve psaní knih pokračoval. Ve svém díle se nechal inspirovat Julesem Vernem jednak jeho láskou k vědě, technice a k pokroku a jednak také tím, že své romány zastřešil názvem \"Les Voyages excentriques\" (Podivné cesty) po vzoru Vernových \"Les Voyages extraordinaires\" (Podivuhodné cesty).\n\n\n\n\n"}
{"id": "900164", "url": "https://cs.wikipedia.org/wiki?curid=900164", "title": "Vlajka Francouzských jižních a antarktických území", "text": "Vlajka Francouzských jižních a antarktických území\n\nVlajka Francouzských jižních a antarktických území byla oficiálně přijata 25. listopadu 2007, do té doby se používala pouze francouzská vlajka. Nyní je vlajka používána vedle francouzske vlajky. Vlajka je modrá, v horní žerďové části se nachází bíle lemovaný kanton v podobě francouzské trikolóry, v dolní vlající části je bílý emblém, skládající se ze vzájemně se překrývajících písmen TAAF (zkratka oficiálního názvu \"Terres australes et antarctiques françaises\"), provázených pěti hvězdami, symbolizujícími pět distriktů: Kergueleny, Crozetovy ostrovy, Ostrovy Svatý Pavel a Amsterdam, Roztroušené ostrovy a Adélina země. Design navazuje na vlajku, kterou od roku 1956 používal prefekt Xavier Richert, na té ale byly pouze tři hvězdy, poukazující na jeho hodnost viceadmirála. Tato vlajka byla zároveň považována za neoficiální vlajku TAAF.\n\n"}
{"id": "900166", "url": "https://cs.wikipedia.org/wiki?curid=900166", "title": "Mistrovství Evropy v basketbalu žen 1962", "text": "Mistrovství Evropy v basketbalu žen 1962\n\n8. mistrovství Evropy v basketbalu žen proběhlo v dnech 22. – 29. 9. v Mylhúzách ve Francii.\n\nTurnaje se zúčastnilo 10 týmů, rozdělených do dvou pětičlenných skupin, z nichž první dva týmy postoupili do bojů o medaile. Týmy, které v základních skupinách skončily na třetím až šestém místě hrály o umístění. Mistrem Evropy se stalo družstvo Sovětského svazu.\n\n ČSSR - Itálie 86:37 (42:8)\n\n22. září 1962 (16:30) – Paříž\n\n22. září 1962 (20:30) – Paříž\n\n23. září 1962 (15:00) – Paříž\n\n23. září 1962 (16:30) – Paříž\n\n24. září 1962 (15:00) – Paříž\n\n24. září 1962 (16:30) – Paříž\n\n25. září 1962 (15:00) – Paříž\n\n25. září 1962 (20:30) – Paříž\n\n26. září 1962 (16:30) – Paříž\n\n26. září 1962 (22:00) – Paříž\n Polsko - Belgie 52:25 (26:18)\n\n22. září 1962 (15:00) – Paříž\n\n22. září 1962 (22:00) – Paříž\n\n23. září 1962 (20:30) – Paříž\n\n23. září 1962 (22:00) – Paříž\n\n24. září 1962 (20:30) – Paříž\n\n24. září 1962 (22:00) – Paříž\n\n25. září 1962 (16:30) – Paříž\n\n25. září 1962 (22:00) – Paříž\n\n26. září 1962 (15:00) – Paříž\n\n26. září 1962 (20:30) – Paříž\n ČSSR - Bulharsko 54:51 (24:26)\n\n28. září 1962 (19:00) – Paříž\n\n28. září 1962 (20:30) – Paříž\n SSSR - ČSSR 63:46 (39:20)\n\n29. září 1962 (20:30) – Paříž\n Bulharsko - Rumunsko 48:36 (29:8)\n\n29. září 1962 (16:30) – Paříž\n Jugoslávie - Polsko 52:44 (29:23)\n\n28. září 1962 (15:00) – Paříž\n Maďarsko - Francie 66:60 (34:24)\n\n28. září 1962 (16:30) – Paříž\n Itálie - Belgie 32:27 (20:13)\n\n28. září 1962 (15:00) – Paříž\n1. SSSR\n2. ČSSR\n\n3. Bulharsko\n"}
{"id": "900167", "url": "https://cs.wikipedia.org/wiki?curid=900167", "title": "Lorna Byrne", "text": "Lorna Byrne\n\nLorna Byrne (* 25. března 1953 Dublin ) je irská mystička a spisovatelka, autorka mezinárodních bestsellerů Andělé v mých vlasech (\"Angels in My Hair\"), Schody do nebe (\"Stairways to Heaven\") a Andělské poselství naděje (\"A Message of Hope from the Angels\").\n\nNarodila se roku 1953 v Dublinu do chudé rodiny a již od svého nejútlejšího dětství prý viděla anděly a komunikovala s nimi. Když byla malá, myslela si, že je to normální a že tyto bytosti vidí každý. Později však zjistila, že tomu tak není a o andělech, které ji provázeli (jak jí to oni sami radili) nikomu neříkala. Dospělým její chování, kdy se nezajímala o fyzický svět kolem sebe, přišlo nenormální a považovali ji za mentálně zaostalou.\n18. srpna 1975 se vdala za Joeho, přesně jak jí anděl Eliáš předpověděl. Joe měl však vážné zdravotní problémy, a tak žili se svými čtyřmi dětmi v chudobě. Když v roce 2000 manžel zemřel, zůstala Lorna s dětmi sama. Nyní žije na irském venkově.\n\nKniha \"Andělé v mých vlasech\" (\"Angels in My Hair\") je kronikou Lornina neobyčejného života. Popisuje v ní svá setkání s anděly a rozhovory s nimi. Na knize začala pracovat v roce 2003. V květnu 2008 kniha poprvé vyšla v Anglii a Irsku.\nNyní je už kniha přeložena do 27 jazyků, vyšla v 50 zemích světa a prodalo se jí přes půl milionů kopií.\n\nVe Své druhé knize \"Schody do nebe\" (\"Stairways to Heaven\") píše o vztahu lidské duše k tělu nebo například plánům, které má Bůh a andělé s lidstvem.\n\nJak oslovit anděly s prosbou, píše v nejnovějším, třetím díle \"Andělské poselství naděje\" (\"A Message of Hope from the Angels\"), kde zdůrazňuje sílu modlitby, lásky.\n\nV Česku její knihy vydává nakladatelství Ikar.\n"}
{"id": "900169", "url": "https://cs.wikipedia.org/wiki?curid=900169", "title": "Olavtoppen", "text": "Olavtoppen\n\nOlavtoppen (též Olav Peak, 780 m n. m.) je hora na Bouvetově ostrově v jižním Atlantiku. Nachází se v centrální části ostrova jižně od mysu Kapp Valdivia. Jedná se o nejvyšší bod ostrova i celé stejnojmenné norské dependence. Hora je, stejně jako ostrov, vulkanického původu.\n\n"}
{"id": "900170", "url": "https://cs.wikipedia.org/wiki?curid=900170", "title": "Kristen Pfaff", "text": "Kristen Pfaff\n\nKristen Pfaff, vlastním jménem Kristen Marie Pfaff (26. května 1967, Buffalo, USA – 16. června 1994, Seattle, USA) byla americká baskytaristka.\n\nZatímco žila v Minneapolis, naučila se hrát na basovou kytaru a spolu s kytaristou a zpěvákem Joachimem Breuerem a bubeníkem Mattem Entsmingerem založili skupinu Janitor Joe.\nPři jedné cestě po Kalifornii si Kristen všimli Courtney Love a Eric Erlandson a snažili se jí zlákat do Hole, neboť v té době potřebovali basistu. Kristen odmítla, ale nakonec ji přesvědčili.\n\nV roce 1993 se přestěhovala do Seattlu a spolu se skupinou Hole začala pracovat na albu Live Through This, pokračovatele jejich debutu Pretty on the Inside. Skupina novém složení – Courtney Love, Eric Erlandson, Patty Schemel a Kristen začala nahrávat.\n\nV novém městě se jí pracovně velmi dařilo, spřátelila se zde s Kurtem Cobainem. Velmi brzy však propadla drogové závislosti a po tragické smrti Kurta 5. dubna 1994 byla 16. června téhož roku nalezena mrtvá ve vaně předávkovaná heroinem.\nJe pohřbena ve Forest Lawn Cementery v Buffalu.\n"}
{"id": "900178", "url": "https://cs.wikipedia.org/wiki?curid=900178", "title": "Goro – bílý pes", "text": "Goro – bílý pes\n\nGoro – bílý pes (původní japonský název - 黄金の犬 - Ógon no inu - Zlatý pes) je japonský televizní seriál, natočený podle dvoudílného stejnojmenného románu spisovatele Džukó Nišimury z let 1978 a 1979.\n\nDevítidílný seriál se vysílal v japonské televizi v polovině roku 1980 a v roce 2010 byl v Japonsku vydán na čtyřech DVD discích.\n\nSeriál má vyšší ambice než jen zaujmout poutavým příběhem. Od samého začátku je protkán množstvím informací o životě psů, o japonských ostrovech, horách, městech a aniž by to děj jakkoliv narušovalo, často přechází téměř až do formátu cestopisného snímku.\n\nPodle původního románu byl v roce 1979 natočen také stejnojmenný hraný film, s jiným hereckým obsazením a ve výrazně akčnější podobě. V roce 1991 vyrobila na motivy románu TV Asahi televizní film a v roce 2001 vznikl další film v TV Tokyo, oba opět pod stejným názvem.\n\nReiko, školačka z tokijské čtvrti Čófu (調布), žije po smrti své matky s otcem a psem Goro, kterého dostala jako malé nalezené štěně. Jednoho dne se její tatínek rozhodne odjet s Gorem za svým přítelem na lov medvěda na sever ostrova Hokkaidó. Při lovu zahyne a Reiko si uvědomuje, že jedinou spojnicí s její bývalou rodinou zůstal věrný Goro, který však bloudí v horách na severu země. Rozhodne se ho najít.\n\nV té době uprchne v blízkosti hor z policejního transportu Kódži Nišihara, odsouzený za vraždu a neúmyslně zapletený do nelegálních obchodů vlivného politika. Snaží se dostat na jih ostrova Hokkaidó, aby získal svědectví o své nevině. Svědek na kterého spoléhal je však také zavražděn. Před svojí smrtí ale náhodou najde vysíleného Gora a jelikož tuší že mu jde o život, ukryje mikrofilm prokazující nelegální obchody a současně Nišiharovu nevinu, do jeho obojku.\n\nPolitik Tózawa který z nelegálních obchodů profituje zařídí, aby po nepohodlném svědkovi Nišiharovi začal pátrat elitní detektiv Jasutaka ze Sappora. Zároveň však zjišťuje že se nepodařilo zničit nebezpečný mikrofilm.\n\nGoro vedený svým instinktem utíká na jih, protože ví že tím směrem leží jeho domov. Mezitím ho na Hokkaidó přijede hledat Reiko, ale už jen zjišťuje že se vydal na 1400 kilometrů dlouhou cestu sám.\n\nSpouští se dlouhý řetěz událostí a příhod, kdy se cestou po Japonsku Gora snaží za každou cenu dostihnout Reiko, uprchlík Nišihara, skupina zločinců politika Tózawy a také detektiv Jasutaka...\nČeský dabing používal u ženských příjmení přechylování s koncovkou -ová. V tabulce jsou uvedena příjmení v původní, nepřechýlené podobě.\nHudbu složil skladatel Tošijuki Kimori. Titulní skladbu \"Až do konce snu\" (この夢の果てまで - \"Kono jume no hate made\"), resp. v anglické verzi \"Yesterday is gone\", otextoval Rjó Šódži. Nazpívala ji populární japonská zpěvačka Patty (パティ).\n\nSkladba byla vydána roku 1980 na singlu \"Yesterday is gone\". V roce 2003 se objevila na CD \"Patty Best\".\n\nV roce 1984 vyšel soundtrack společný pro tři tehdejší japonské seriály o psech. Goro – bílý pes byl zastoupen sedmi skladbami, z toho tři byly různé verze titulní písně.\n\nDialogy přeložila v roce 1982 japanoložka Věnceslava Hrdličková. České znění připravil režisér Miroslav Kratochvíl. Československá televize seriál uvedla poprvé v září a říjnu 1983 a poté ho díky ohlasu diváků ještě několikrát zopakovala - v letech 1985, 1990 a naposledy v roce 1994. Česká televize má nadabovanou kopii seriálu stále k dispozici a další odvysílání není vyloučeno.\n\nV Československé televizi vznikla později také česká verze titulní skladby, pod názvem \"Goro, bílý pes\" (\"Golden Dog\") ji nazpívala Radmila Horáková, text složil Jiří Chalupa. Skladba vyšla v roce 1991 na desce \"Písničky z Rosy\". Tato píseň nebyla v seriálu nikdy použita, vysílán byl vždy s originální japonsko-anglickou skladbou.\n\nČeská verze seriálu byla částečně modifikována. Měla upravenou úvodní znělku a některé scény byly vystřiženy.\n\nZatímco v Japonsku mají o filmu povědomí spíše filmoví znalci a seriál si nepamatuje téměř nikdo, v tehdejším Československu svojí popularitou Japonsko výrazně překonal.\n\n"}
{"id": "900179", "url": "https://cs.wikipedia.org/wiki?curid=900179", "title": "Pupalka dvouletá", "text": "Pupalka dvouletá\n\nPupalka dvouletá (\"Oenothera biennis\") je statná, žlutě kvetoucí, často solitérní rostlina dorůstající za příhodných podmínek až do výše 2 m. Je to jeden z více než 20 nepůvodních druhů velkého rodu pupalka vyrůstajících v České republice.\n\nTento druh pravděpodobně pochází z Dálného východu, odkud se rozšířil téměř do celé Evropy a Ameriky. Podle některých autorů je v ČR původní, což je zpochybňováno. Jiné prameny pokládají za místo původu Severní Ameriku.\n\nPůvodní areály výskytu druhu se nacházely na místech štěrkových naplavenin okolo středních a dolních toků velkých řek. Regulacemi vodních toků již těchto přirozených míst ubylo a pupalka dvouletá stále ve větší míře vyrůstá hlavně podél železničních tratí, silnic, na kamenitých březích, v pískovnách a lomech, na rumištích a dlouhodobých staveništích; její semena jsou do těchto míst šířena větrem nebo transportem zeminy.\n\nPupalka dvouletá je nenáročná rostlina, téměř pionýrská. Požaduje teplo, sucho a propustné, na živiny chudé hlinitopísčité půdy. V ČR roste roztroušeně až hojně od nížin do nadmořské výšky okolo 750 m, nejčastěji v teplejších oblastech na jihu Čech i Moravy. Bývá součásti společenstev svazů \"Bromion erecti\", \"Geranion sanguinei\" a \"Trifolion medii\".\n\nDvouletá bylina, která v závislosti na přírodních podmínkách dorůstá do výšky od 50 až 200 cm, roste nejčastěji jednotlivě, řidčeji ve skupinkách. V prvém roce se vytvoří pouze přízemní listová růžice, tvořená celistvými, podlouhle vejčitými listy 10 až 30 cm dlouhými, zúženými v řapík. Druhého roku z dužnatého kůlovitého kořene, asi 2,5 cm tlustého a někdy i 40 cm dlouhého, s mnoha silnými postranními kořeny, roste mírně hranatá lodyha pokrytá ve spodní části nežláznatými a nahoře ve květenství i žláznatými chlupy. Přímá lodyha, vespod červenavě skvrnitá, bývá jednoduchá nebo občas nahoře rozvětvená. Lodyžní chlupaté listy dlouhé 5 až 20 cm a široké 2 až 5 cm jsou podlouhle opakvejčité, zubaté nebo celokrajné, u lodyhy přecházejí do krátkého řapíku a na koncích do špičky, střední žilku mívají načervenalou. Listy vyrůstají ve spirále, šestý list je ve svislici nad prvým.\n\nPupeny květů vyrůstajících jednotlivě nebo po dvou z úžlabí listů jsou zelené a chlupaté. Pravidelné květy jsou přisedlé, ale na tenké 2 až 3 cm dlouhé korunní trubce vypadají zdánlivě stopkaté. Mívají 2 až 3 cm v průměru a vytvářejí husté květenství klas o délce do 70 cm. Z jeho vřetene odbočuje střídavě až 18 vztyčených větviček nepřerůstající centrální stonek; na vrcholku bývá klas sevřený. Oboupohlavné čtyřčetné květy mají zelenou češuli vysokou 24 až 38 mm. Zelené kališní plátky jsou nazpět ohnuté a mívají délku 17 až 38 mm. Žluté korunní plátky jsou širší než delší, měří 14 až 30 × 16 až 38 mm. V květu dále vyrůstá osm žlutých tyčinek s prašníky, které při zralosti mají velmi lepkavá pylová zrna. Ze spodního semeníku složeného se čtyř plodolistů prochází středem trubkovité číšky asi 4 cm dlouhá čnělka nesoucí čtyřlaločnou bliznu.\n\nRostlina rozkvétá od června do září, vonné květy se otvírají k večeru okolo 18. hodiny a nejdříve jsou zralé jen prašníky. Blizny jsou schopné opylit se až k ránu druhého dne, pak se okolo poledne nebo v podvečer koruna uzavře a uvadá. Prašníky se předtím krátce přiblíží k bliznám a v případě potřeby je dodatečně opylí, nato odpadne celé okvětí, číška i tyčinky. Ze semeníku po opylení vyroste zelená čtyřhranná protáhlá tobolka, dlouhá asi 3,5 cm a široká do 1 cm. Tobolky se od srpna postupně otevírají čtyřmi chlopněmi od vrcholu dolů a lehounká semena vypadávají. Na rostlině obvykle vyroste přes 100 tobolek, každá obsahuje až 300 olejnatých semen velkých 2 × 1,5 mm, která jsou na omak drsná. Po dozrání semen rostliny usychají. Semena klíčí většinou příštím rokem na konci dubna s nástupem teplého počasí.\n\nPupalka dvouletá byla využívána pro svůj v prvém roce dužnatý kořen jako kořenová zelenina, čerstvé lodyhy sloužily za krmivo pro dobytek. Proslulá je však hlavně jako léčivá rostlina, ze které se sbírala semena. V současnosti je stále pěstována pro semena, z nichž se za studena lisuje pupalkový olej obsahující esenciální mastné kyseliny linolenovou, linolovou a olejovou, které se podílejí na imunologických funkcích lidského organismu. Pupalkový olej se používá pro kosmetické a léčebné účely, k hojení ran, při popáleninách, různých nemocech kůže a vnitřně při předmenstruačních bolestech, cévních chorobách a k celkovému posílení imunity a ochraně proti stresu. Pupalkový olej se též dá využít při onemocnění štítné žlázy.\n\n\n \n"}
{"id": "900182", "url": "https://cs.wikipedia.org/wiki?curid=900182", "title": "Erik Grendel", "text": "Erik Grendel\n\nErik Grendel (* 13. října 1988, Handlová) je slovenský fotbalový záložník a bývalý mládežnický reprezentant, který od roku 2018 působí v klubu FC Spartak Trnava.\n\nSvoji fotbalovou kariéru začal v MFK Zemplín Michalovce. Mezi jeho další angažmá patří: MFK Dubnica a ŠK Slovan Bratislava.\nSezónu 2010/11 završil ziskem ligového titulu a vítězstvím ve slovenském poháru. Získat „double“, čili ligový titul a triumf v domácím poháru se mu podařilo i v sezóně 2012/13. V sezóně 2013/14 ligový titul se Slovanem obhájil. 5. července 2014 byl u výhry 1:0 nad MFK Košice ve slovenském Superpoháru. Se Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko).\n\nV zimní přestávce sezony 2014/15 Slovan obměňoval kádr, Erik Grendel odešel v únoru 2015 do polského klubu Górnik Zabrze, kde podepsal půlroční smlouvu s opcí na prodloužení.\n\n"}
{"id": "900183", "url": "https://cs.wikipedia.org/wiki?curid=900183", "title": "SKIF", "text": "SKIF\n\nShotokan Karate-do International Federation (SKIF, anglický přepis) je největší organizace stylu Šótókan v karate. SKIF má po celém světě více než dva a půl milionů členů ve více než sto dvaceti zemí světa.\n\nFederaci založil Hirokazu Kanazawa v roce 1978, po prudkém rozkolu s Japonskou asociací karate (JKA).\nJiž rok po založení měl SKIF třicet poboček v Japonsku a osm v zámoří.\n\nV roce 1983 se konalo první mistrovství světa ve SKIFu.\n\nEvropská pobočka SKIFu je Shotokan Karate-do International European Federation (SKIEF) jejíž hlavním postavou je Hanši Širó Asano 9. DAN. Hanši Asano byl klíčovou postavou při vzniku SKIFu.\n\nOd 1.1.2013 se stává oficiálním představitelem Světové federace karate S.K.I.F. (titul kančó) nejstarší syn Kanazawy Nobuaki Kanazawa (40 let, v roce 2000 se stal Nobuaki mistrem světa SKIF v kumite.) Dosavadní kančó Hirokazu Kanazawa vystupuje v současné době jako soke, tedy zakladatel této organizace.\n\n"}
{"id": "900184", "url": "https://cs.wikipedia.org/wiki?curid=900184", "title": "Pupalka", "text": "Pupalka\n\nPupalka (\"Oenothera\") je na pěti kontinentech rozšířený rod kvetoucích rostlin. Je rozdělen do 145 druhů, které rostou převážně v mírném a subtropickém podnebném pásu. Do Evropy, a tudíž i do České republiky byly tyto rostliny introdukovány z východní Asie a hlavně z Ameriky, kde je největší počet druhů považován za původní.\n\nRostliny mohou vyrůstat v málo výživné a suché půdě, často si vybírají půdu narušenou lidskou činností nebo vlivy počasí, na svých neúrodných stanovištích většinou nemají konkurenci jiných rostlin.\n\nJsou to jednoleté, dvouleté nebo vytrvalé byliny se stonky i bez stonků, bývají chlupaté nebo lysé a dorůstají do výšky od 10 cm do 300 cm. Kořeny mají různé, hrubé rostoucí kolmo dolů, vláknité rostoucí plytce, s oddenky nebo s prýty vyrůstajícími z rozrůstajících se kořenů postranních. Některé druhy mají listovou růžici, která před kvetením uvadá, jiné jen lodyhu porostlou střídavými listy, jež mohou být celistvé, zubaté nebo zpeřené, jejich čepele mají tvar podlouhlý, vejčitý nebo obvejčitý; palisty se u pupalek nevyskytují,\n\nSymetrické květy se zpravidla dobře vyvinutou korunní trubkou vyrůstají v paždích horních listů a vytvářejí květenství klas nebo latu, případně vyrůstají jednotlivě. Mají spodní semeník tvořený čtyřmi plodolisty, ten je srostlý s číškou, která ve tvaru protáhlé trubičky semeník vysoko přerůstá; na konci nese čtyři čárkovitě kopinaté, dolů ohnuté kališní lístky barvy zelené, nažloutlé nebo červeně či fialově proužkované a dále čtyři tupě laločnaté korunní lístky barvy žluté, růžové, bílé nebo fialové. Tyčinek vyrůstajících ve dvou přeslenech je osm, vzácně jen čtyři, jejich prašníky se otevírají podélně, hodně lepivá pylová zrna jsou většinou spojena do vláken. Čtyřdílný semeník má převážně jen jednu dlouhou čnělku, která nese čtyřlaločnou bliznu.\n\nK opylení se květy otevírají nejčastěji zvečera nebo brzy ráno, přenos pylu zajišťuje hmyz nebo dochází k samoopylení, častá je mezidruhová hybridizace. Plody jsou podlouhlé čtyřdílné pukavé tobolky otevírající se chlopněmi, obsahují 20 až 100 drobných lehkých semen bez endospermu.\n\nV České republice se vyskytuje 24 druhů, některé z nich vznikly zaznamenanou hybridizací:\n\n \n"}
{"id": "900187", "url": "https://cs.wikipedia.org/wiki?curid=900187", "title": "Kamil Kopúnek", "text": "Kamil Kopúnek\n\nKamil Kopúnek (* 18. května 1984, Trnava, Československo) je slovenský fotbalový záložník a bývalý reprezentant, od července 2017 hráč klubu FK Poprad. Účastník Mistrovství světa 2010 v Jihoafrické republice. Mimo Slovensko působil na klubové úrovni v Rusku, Itálii, Ázerbájdžánu, Maďarsku a České republice.\n\nSvou fotbalovou kariéru začal v FC Spartak Trnava, kde prošel všemi mládežnickými kategoriemi. V roce 2010 se propracoval do prvního týmu, odkud později zamířil na hostování do FK Saturn Moskevská oblast. Klub se stal jeho prvním zahraničním angažmá. V roce 2011 odešel do AS Bari. V zimním přestupovém období ročníku 2011/12 se vrátil na Slovensko, konkrétně do ŠK Slovan Bratislava. V sezóně 2012/13 Corgoň ligy získal s mužstvem tzv. „double“, tzn. ligový titul a triumf v domácím poháru. V srpnu 2013 se dohodl s vedením Slovanu Bratislava na předčasném ukončení smlouvy.\n\nPoté chvíli trénoval se Spartakem Trnava. V únoru byl na testech v polském klubu Ruch Chorzów, který vedl slovenský trenér Ján Kocian. Přestup se nakonec nerealizoval.\n\nStatut volného hráče pozbyl až v březnu 2014, kdy se dohodl na smlouvě s ázerbájdžánským prvoligovým klubem Ravan Baku. Kontrakt podepsal do konce května 2015. V létě 2014 odešel do maďarského prvoligového klubu Szombathelyi Haladás. V Szombathelyi předčasně ukončil smlouvu koncem února 2015 a v březnu téhož roku se dohodl na půlročním hostování v moravském klubu FC Zbrojovka Brno. V 1. české lize debutoval 5. dubna 2015 proti FC Slovan Liberec (prohra 0:1). V létě 2015 v klubu skončil.\n\nV září 2015 si našel angažmá ve druhé maďarské lize, posílil tým FC Tatabánya, kde podepsal smlouvu na dva roky. Ve hře bylo i působení v Libanonu.<br>\nV červenci 2017 posílil druholigový slovenský klub FK Poprad. Roli při jeho angažování sehrál i jeho bývalý reprezentační spoluhráč a hrající trenér Popradu Stanislav Šesták.\n\nKamil reprezentoval Slovensko na Mistrovství světa hráčů do 20 let 2003 ve Spojených arabských emirátech, kde slovenské družstvo prohrálo v osmifinále 1:2 po prodloužení s Brazílií. Mimo osmifinále nastoupil i ke třem zápasům základní skupiny A (postupně výhra 4:1 nad Spojenými arabskými emiráty, prohra 0:1 s Burkinou Faso a výhra 1:0 s Panamou). V osmifinále byl vyloučen poté, co udeřil protihráče.\n\nOd roku 2006 byl členem slovenské seniorské reprezentace. Debutoval 1. března 2006 na Stade de France v přátelském zápase s domácí Francií, v 89. minutě střídal na hřišti Róberta Vitteka. Slovensko porazilo Francii 2:1.\n\nZúčastnil se Mistrovství světa 2010 v Jihoafrické republice.\nSlovensko se utkalo ve svém prvním utkání v základní skupině F s nováčkem šampionátu Novým Zélandem a po gólu Róberta Vitteka vedlo 1:0. Slovensko vítězství neudrželo, v 93. minutě zařídil konečnou remízu 1:1 hlavičkující Winston Reid. Kamil v tomto utkání nenastoupil. Ve druhém utkání 20. června 2010 podlehlo Slovensko jihoamerickému mužstvu Paraguaye 0:2, ani toto střetnutí Kopúnek neabsolvoval. 24. června 2010 vstřelil důležitý gól ve třetím zápase Slovenska v základní skupině proti Itálii a pomohl tak reprezentaci k cennému vítězství a postupu do osmifinále ze druhého místa na úkor Itálie. Slovenský hráč se prosadil v 89. minutě dvě minuty poté, co střídal na hřišti Zdena Štrbu. Jeho gól na průběžných 3:1 byl nakonec vítězný, neboť Italové se v závěru zmohli jen na snížení na konečných 3:2 pro Slovensko. V osmifinále se Slovensko střetlo s Nizozemskem, Kamil se dostal na hřiště v 72. minutě. Slovensko podlehlo favoritovi 1:2 a bylo z turnaje vyřazeno.\n\nKopúnek byl na tomto světovém šampionátu vedle Róberta Vitteka jediným slovenským střelcem.\n\n"}
{"id": "900189", "url": "https://cs.wikipedia.org/wiki?curid=900189", "title": "Patrik Sabo", "text": "Patrik Sabo\n\nPatrik Sabo (* 9. března 1993, Bratislava) je slovenský fotbalový záložník.\n\nSvoji fotbalovou kariéru začal v Interu Bratislava, odkud ještě jako dorostenec zamířil do Slovanu Bratislava. V roce 2012 se propracoval do prvního týmu belasých. V sezóně 2012/13 získal se Slovanem Bratislava „double“, tzn. ligový titul a triumf v domácím poháru. Na podzim 2013 hostoval ve ViOnu Zlaté Moravce. V jarní části ročníku 2013/14 působil v rezervě Slovanu. V červenci 2014 odešel na další hostování do ViOnu Zlaté Moravce.\n\n"}
{"id": "900190", "url": "https://cs.wikipedia.org/wiki?curid=900190", "title": "Alexandr Ivanovič Osterman-Tolstoj", "text": "Alexandr Ivanovič Osterman-Tolstoj\n\nAlexandr Ivanovič Osterman-Tolstoj (rusky \"Александр Иванович Остерман-Толстой\", 2. srpna 1772 – 12. února 1857 Le Petit-Saconnex) byl ruský šlechtic, generál a hrdina, který se proslavil za napoleonských válek a v rusko-turecké válce.\n\nKníže Alexandr Ivanovič Osterman-Tolstoj byl synem generála Ivana Matvějeviče Tolstého (1746–1808) a jeho ženy Agrafěny Iljiničny, rozené Bibikové.\n\nDo vojenské školy byl zapsán již jako desetiletý chlapec, ve čtrnácti letech již byl členem proslulého Preobraženského pluku a měl vojenskou hodnost praporčíka. Do činné vojenské služby vstoupil v období šesté rusko-turecké války v letech 1787–1791. V roce 1796 carevna Kateřina II. povolila, aby mu jeho dva bezdětní prastrýcové, Fjodor a Ivan Ostermanové, bratři jeho babičky z otcovy strany, předali rodové příjmení a knížecí titul.\n\nVe vojenské kariéře Osterman rychle stoupal, vyznačoval se odvahou, rychlostí a promyšlenou strategií boje. Již roku 1798 dosáhl hodnosti generálmajora a roku 1805 byl za zásluhy povýšen na generálporučíka. V bojích proti Napoleonovi se v prosinci 1806 bil u Golymina před Varšavou a byl poprvé raněn do nohy v únoru 1807 v bitvě u Jílového, kde bojoval pod velením generála Bagrationa. Zde zabránil prolomení ruské bitevní sestavy, stlačené téměř do pravého úhlu. Po krátké pauze znovu převzal velení pěší divize r.1812, kdy se bil v ústupových bitvách u Ostrovna a Smolenska, dále u Borodina a za Kutuzovovy protiofenzívy; to už vedl 4. sbor. Podruhé byl zraněn v dubnu 1813 v bitvě u Budyšína, kulkou do pravého ramene, ale po léčbě v Praze pokračoval v čele svého vojska, poté mu ještě 29. srpna 1813 v bitvě u Chlumce (nedaleko Ústí nad Labem) dělová koule rozbila levou paži, kterou mu nadvakrát amputoval český chirurg Kuklovský. Za to byl vyznamenán rakouským Řádem Marie Terezie II. stupně a stal se pobočníkem cara Alexandra I. Za další vojenské zásluhy a hrdinství byl vyznamenán celkem 12 vojenskými řády.\n\nÚčastnil se všech bitev ruské armády proti Napoleonovi v letech 1805–1814. Po skončení války se již do Ruska nevrátil. Roku 1815 byl krátce v diplomatické službě v Paříži. Roku 1817 jako generál velel infanterii. Ve službě zůstal do roku 1826, po smrti cara Alexandra I. byl penzionován a začal cestovat po Evropě a blízkém Východě ve společnosti pedagoga, orientalisty a bavorského veterána Jakuba Filipa Fallmerayera.\nRoku 1831 se stal vojenským konzultantem Ibrahima paši v Egyptě a zúčastnil se akcí proti Turkům.\n\nDo Ruska se nevrátil z důvodů represí v době pronásledování děkabristů. Pohyboval se hlavně mezi Itálií a Švýcarskem. Miloval dobrodružství, akce, žerty a podle současníků byl nezapomenutelnou originální osobností. Roku 1799 se oženil s princeznou Jelizavetou Alexejevnou Golicynovou (1779–1853), jednou z nejbohatších nevěst tehdejšího Ruska. Manželství zůstalo bezdětné a Osterman žil nezávisle na manželce s milenkami. Přátelil se s diplomatem a básníkem Fjodorem Ťutčevem, který jej seznámil s jistou Italkou z Pisy, se kterou měl dva syny a dceru, provdal ji za svého podřízeného.\nOsterman-Tolstoj se nakonec roku 1837 usadil ve Švýcarsku u Ženevského jezera v Le Petit-Saconnex, kde o dvacet let později zemřel a byl pohřbem. Již 5. května 1857 byly jeho ostatky vyzvednuty a převezeny do rodinné hrobky Ostermanů v Trojickém chrámu ve vesnici Krasnoje v Rjazaňské oblasti.\n\nManželka Jelizaveta se sužována mnoha nemocemi vrátila do Moskvy, kde žila v paláci Ostermanových a je pohřbena v Donském monastiru.\n\n\n"}
{"id": "900191", "url": "https://cs.wikipedia.org/wiki?curid=900191", "title": "Ústupové bydlení", "text": "Ústupové bydlení\n\nÚstupové bydlení je druh ubytování, které je poskytováno občanům v obtížných životních situacích. Takoví lidé, velmi často důchodci, nejsou schopni sami zvládnout své závazky, ale přesto jsou i nadále evidováni jako řádní plátci nájemného. Tato metoda řešení bytové situace nezatěžuje nízký rozpočet seniorů a umožňuje jim důstojný život.\n\nÚstupový byt bývá malometrážní a občan jej získává po opuštění původního většího a dražšího bytu.\n\n\n"}
{"id": "900193", "url": "https://cs.wikipedia.org/wiki?curid=900193", "title": "Irbid", "text": "Irbid\n\nIrbid je město v Jordánsku, hlavní a největší město irbidského governorátu. Je to třetí největší město v Jordánsku a druhé největší, pokud počítáme jeho metropolitní území, které čítá 660 000 obyvatel. Nachází se asi 70 km na sever od Ammánu v úrodné krajině. Je to dopravní uzel mezi Sýrií, Ammánem a městem Mafrak na východě. Nachází se zde také několik univerzit.\n\nMěsto má dlouhou historii, jeho území bylo obývané již v době bronzové. V období helénismu se město nazývalo \"Arabella\". Posléze město dobyli muslimové a v roce 636 se nedaleko odehrála bitva u Jarmúku, ve které muslimské armády porazily byzantské vojsko.\n\n"}
{"id": "900195", "url": "https://cs.wikipedia.org/wiki?curid=900195", "title": "Startovací bydlení", "text": "Startovací bydlení\n\nStartovací bydlení je druh nájemního ubytování, které je poskytováno mladým občanům zahajujícím samostatný život na dobu určitou.\n\nMěsta a městské části často motivují mladé občany k uvolnění startovacího bytu formou zvýšení nájemného po uplynutí určité lhůty – např. v Praze 4 uplatňují systém, že smlouva je podepisována na dobu určitou 1 rok s automatickým prodloužením až do maximálních čtyř let nájemního vztahu. V prvním roce zaplatí mladí 50 Kč za metr čtvereční, každý další rok o deset korun více.\n\n\n"}
{"id": "900198", "url": "https://cs.wikipedia.org/wiki?curid=900198", "title": "Jack Welch", "text": "Jack Welch\n\nJack Welch (* 19. listopadu, 1935, Peabody, USA) je americký manažer, původním vzděláním chemický inženýr. Proslavil se jako nejdéle sloužící výkonný ředitel firmy General Electric, v jejímž čele stál v letech 1981–2001.\n\nV roce 1960, hned po dokončení studií, nastoupil mladý Welch za základní plat 10 a půl tisíce dolarů ročně k General Electric v Pittsfieldu v Massachusetts jako technik. Nízká mzda a přebujelá byrokracie ho však natolik otrávila, že chtěl z firmy brzy odejít. Když se o tom dozvěděl jeho nadřízený Reuben Gutoff, pozval jej na večeři, kde ho po čtyřech hodinách přesvědčil, aby ve firmě zůstal.\n\nPoté, co Welch pomohl vyvinout nový typ plastu, stal se generálním manažerem továrny na tento typ materiálu. Krátce nato povýšil na pozici šéfa celé divize plastů General Electric. V roce 1972, pouhých 12 let od nástupu, byl jako sedmatřicetiletý jmenován viceprezidentem společnosti. O devět let později, v roce 1981, byl zvolen výkonným ředitelem a předsedou správní rady GE.\n\nOkamžitě po nástupu do funkce zahájil přestavbu celé firmy. Zeštíhlil byrokratický aparát, počet zaměstnanců společnosti klesl pod Welchovým vedením v letech 1981–85 ze 411 na 299 tisíc, tedy o více než 100 tisíc.\n\nNesmlouvavý postoj, železná vůle a přirozené vůdcovství Welchovi přineslo přezdívku \"„neutronový Jack“\" (odkazující na v 80. letech velmi diskutované neutronové bomby). V 90. letech zavedl Welch do GE manažerskou metodiku Six Sigma. Za dvacet let v čele společnosti navýšil Welch tržní hodnotu firmy z 12 na 280 miliard dolarů. \n\nV roce 1999 jej magazín Fortune jmenoval „Manažerem století“.\n\nWelch je potřetí ženatý. Jeho první manželství s Carolyn Welch bylo rozvedeno po 28 letech, má z něj 4 děti. Jeho druhou ženou byla právnička Jane Beasley, jeho třetí manželkou je televizní komentátorka a žurnalistka Suzy Welch.\n\n\n"}
{"id": "900202", "url": "https://cs.wikipedia.org/wiki?curid=900202", "title": "Lars Christensentoppen", "text": "Lars Christensentoppen\n\nLars Christensentoppen (též Lars Christensen Peak, 1640 m n. m.) je štítová sopka na Ostrově Petra I. při pobřeží Antarktidy. Jedná se o nejvyšší bod ostrova i celé stejnojmenné norské dependence. Není zřejmé, zda je vulkán aktivní nebo ne, ale vrcholové partie patrně nejsou poznamenány ledovcovou činností. Hora za svůj název vděčí velrybáři Larsi Christensenovi, který se svou lodí SS Odd I obeplul ostrov v lednu 1927.\n\n"}
{"id": "900205", "url": "https://cs.wikipedia.org/wiki?curid=900205", "title": "David Hemery", "text": "David Hemery\n\nDavid Peter Hemery (* 18. července 1944 Cirencester, Gloucestershire) je bývalý britský atlet, sprinter, jehož specializací byly krátké překážkové běhy.\n\nNarodil se v Anglii, ale vyrůstal v USA. V roce 1969 absolvoval Boston University.\n\nNa olympiádě v Mexiku v roce 1968 nejdřív vylepšil v semifinále běhu na 400 metrů překážek britský rekord a ve finále zvítězil v novém světovém rekordu 48,12.\nNa Mistrovství Evropy v Athénách v roce 1969 získal stříbrnou medaili v běhu na 110 metrů překážek. V roce 1972 na olympiádě v Mnichově doběhl třetí ve finále běhu na 400 metrů překážek a byl členem stříbrné britské štafety na 4 x 400 metrů. Krátce po olympiádě ukončil aktivní kariéru a stal se trenérem.\n\n"}
{"id": "900211", "url": "https://cs.wikipedia.org/wiki?curid=900211", "title": "Cerro de los Ángeles", "text": "Cerro de los Ángeles\n\nCerro de los Ángeles (tj. „Hora andělů“) je proslulá hora nacházející se v Getafe ve Španělsku asi 10 km jižně od Madridu. Místo je slavné tím, že je považováno za geografický střed Pyrenejského poloostrova.\n\nHora se tyčí do výšky 666 m n. m., se základnou v 610 metrech. Okolí hory, které je rovné ze všech směrů, nabízí nádherné panoramatické výhledy na Madrid, Getafe a okolní krajinu. Svahy hory jsou obrostlé borovicí přímořskou, jakož i parky, prameny, stezky, bar a fotbalový areál.\n\nNa vrcholku hory je klášter ze 14. století pojmenovaný \"Nuestra Señora de los Ángeles\" („Panna Marie Andělská“), dále také \"Monumento al Sagrado Corazón\" (tj. „Pomník Nejsvětějšího Srdce Ježíšova“), postavený v roce 1919 pro zemi a inaugurován králem Alfonsem XIII.\n\nBěhem španělské občanské války došlo na hoře k několika bitvám, které mají za následek zničení původního pomníku. Známky poškození z války lze také vidět na monumentu \"Sagrado Corazón\" (tj. „Posvátné srdce“) a stejně tak na zdech kláštera.\n\nPo válce vláda přesunula zbytky pomníku na druhou stranu esplanády a za pomoci veřejných příspěvků jej přestavěla na větší verzi s podzemním kostelem.\n\nV památníku je umístěna patronka Panna z Getafe (španělská města mají často své vlastní městské panny), díky které je oblíben a velmi často navštěvován občany Getafe.\n\nNa vrcholku hory, vedle kláštera, je umístěna také rozhlasová věž. Seminář pro diecézi se nachází u kláštera.\n\n"}
{"id": "900220", "url": "https://cs.wikipedia.org/wiki?curid=900220", "title": "Ri Čchun-hi", "text": "Ri Čchun-hi\n\nRi Čchun-hi ( , hančou (* 8. července 1943 Tchongčchon) je bývalá severokorejská moderátorka zpráv a vedoucí zpravodajství v Korejské ústřední televizi. \n\nStudovala na herecké škole v Pchjongjangu. Jako moderátorka je známá především svým procítěným projevem plným emocí. V televizi oznamovala oficiální zprávu o smrti Kim Ir-sena (1994), posléze i Kim Čong-ila (2011). Svůj odchod do důchodu oznámila v rozhovoru pro Čínskou televizi 24. ledna 2012. V září 2016 se objevila na obrazovkách opět, aby oznámila pátý test jaderných zbraní.\n\n"}
{"id": "900223", "url": "https://cs.wikipedia.org/wiki?curid=900223", "title": "Kimdže", "text": "Kimdže\n\nKimdže je město v Jižní Koreji v provincii Severní Čolla. Městským ptákem je holub, stromem zelkova a květinou ostálka. Území má dlouhou historii, ale spíše jako vesnický okres než město. Pěstuje se zde rýže a území v okolí je jediné v Jižní Koreji, kde lze díky nížinatému povrchu uvidět rovný horizont. Každoročně se zde koná festival.\n\n\n"}
{"id": "900227", "url": "https://cs.wikipedia.org/wiki?curid=900227", "title": "Příbuzenstvo (film)", "text": "Příbuzenstvo (film)\n\nPříbuzenstvo ( – \"Rodňa\") je sovětský film režiséra Nikity Michalkova z roku 1981. Hlavní roli Marije v něm hraje Nonna Morďukovová, která přijíždí po dlouhé době do města na návštěvu za svou dcerou Ninou (Svetlana Krjučkovová), vnučkou Iriškou (Fjodor Stukov) a zetěm Stasikem (Jurij Bogatyrjov).\n"}
{"id": "900228", "url": "https://cs.wikipedia.org/wiki?curid=900228", "title": "Iksan", "text": "Iksan\n\nIksan (익산) je město v Jižní Koreji v provincii Severní Čolla. Původně se město nazývalo Iri (이리시, \"Iri-si\"), ale v roce 1995 bylo sloučeno s okolním okresem a přejmenováno na Iksan. Leží na důležitém železničním uzlu, kde se protínají dvě vlakové linky. Je zde i několik univerzit. Iksan je nazývám \"městem bižuterie\" a má muzeum šperků, které bylo otevřeno v roce 2002. V listopadu 2006 se zde vyskytla ptačí chřipka H5N1.\n\n\n"}
{"id": "900233", "url": "https://cs.wikipedia.org/wiki?curid=900233", "title": "Penny Lancaster", "text": "Penny Lancaster\n\nPenny Lancaster-Stewart (* 15. března 1971, Chelmsford, Essex, Anglie) je anglická modelka a fotografka. Nejznámější je zřejmě její spolupráce s designérskou skupinou Ultimo. Je vdaná za rockového zpěváka Roda Stewarta.\n\nLancaster byla vychována rodiči Grahamem a Sally, kteří oba pravidelně cvičili a podporovali její lásku k fitness. Má také bratra Olivera.\n\nV šesti letech se Lancaster začala věnovat tanci, učila se tap, balet a moderní tanec, ale v 16 letech přešla kvůli své výšce k aerobiku, který jí lépe vyhovoval. O šest let později se stala certifikovanou fitness trenérkou. To bylo v čase, kdy začala zvažovat kariéru v modelingu. V průběhu 90. let se také rozhodla věnovat druhé straně modelování a začala studovat fotografii.\n\nV roce 2002 se Lancaster stala tváří značky spodního prádla návrhářské skupiny Ultimo za odměnu 200 000 liber. Lancaster se díky úspěchům značky zviditelnila, zejména ve Spojeném království, ale o dva roky později Lancasterové nebyla smlouva obnovena.\n\nLancaster se jako celebrita zúčastnila páté série pořadu \"Strictly Come Dancing\", jejím partnerem byl Ian Waite.\n\nPerformance\nV roce 1999 měla příležitost se setkat se zpěvákem Rodem Stewartem, který jí nabídl, aby fotografovala na jeho turné. Když dvojice začala chodit ven, způsobila velký bulvární zájem, Stewart se nedávno před tím rozvedl se svou manželkou a matkou dvou jeho dětí Rachel Hunterovou.\n\nLancaster a Stewart se vzali 16. června 2007 v italské La Cervara poblíž města Portofino.\n"}
{"id": "900236", "url": "https://cs.wikipedia.org/wiki?curid=900236", "title": "John Toland", "text": "John Toland\n\nJohn Toland (30. listopad 1670 – 11. březen 1722) byl irský filozof a satirik, představitel racionalismu a osvícenství.\n\nV šestnácti přestoupil z katolicismu k protestantství, a přesunul se tím z irského do anglického prostředí. Náboženství zůstalo jeho klíčovým tématem po celý život, ve své první a zřejmě nejslavnější knize \"Christianity not Mysterious\" z roku 1696 vyjádřil názor, že v bibli není nic mystického a celá křesťanská víra je vyložitelná jako souhrn racionálních úsudků. Za knihu byl soudně popotahován a v Dublinu byly z moci úřední spáleny symbolicky tři výtisky této jeho knihy. Toland na oplátku posílil svou kritiku církve, v jedné ze svých knih (\"Life of Milton\") zpochybnil i autenticitu Nového zákona. Neoznačoval se však za ateistu, ale za panteistu, a byl dokonce prvním, kdo pojem panteismus užil. Je též označován za deistu. Byl také zřejmě prvním, kdo byl (Georgem Berkeleym) označen pojmem volnomyšlenkář. Byl jedním z prvních kritiků antisemitismu a žádal začlenění Židů do britské společnosti (ve spisu \"Reasons for Naturalising the Jews\" z roku 1714). Navrhoval též začlenit některé pohanské tradice do křesťanství. V politice podporoval stranu Whigů a zastával protimonarchické postoje. Politické instituce by dle něj měly být racionální a tolerantní a garantovat svobodu spíše než řád. Napsal i řadu anonymních pamfletů, v nichž dokázal vsadit i na jednodušší argumentaci, použil dokonce i čiré mystifikace, když o spise \"Treatise of the Three Impostors\" předstíral, že má středověký původ (jedním z prvních, kdo podvod odhalil, byl Voltaire).\n\n\n\n"}
{"id": "900240", "url": "https://cs.wikipedia.org/wiki?curid=900240", "title": "Šípková", "text": "Šípková\n\nŠípková je název přírodní rezervace v Národním parku Poloniny na severovýchodním Slovensku. Šípková se nachází v katastrálním území obce Stakčín v okrese Snina v Prešovském kraji na hranici s Polskem. Tato přírodní rezervace byla vyhlášená v roce 1992 a slouží k ochraně lučních, sutinových a lesních bukových společenstev Bukovských vrchů.\n\n"}
{"id": "900241", "url": "https://cs.wikipedia.org/wiki?curid=900241", "title": "Ochtyrka", "text": "Ochtyrka\n\nOchtyrka (; – \"Achtyrka\") je město v Sumské oblasti na Ukrajině. Leží na levém břehu Vorskly u ústí říček Ochtyrka a Husynka, ve středu trojúhelníku tvořeného městy Sumy, Poltava a Charkov. V roce 2013 žilo v Ochtyrce přes 48 tisíc obyvatel.\n\nExistovalo zde slovanské osídlení už v dobách Kyjevské Rusi. To bylo zničeno kolem roku 1240 Tatary. Na kopci Ochtyr pak založily polské jednotky roku 1641 pevnost na obranu na východní hranice Republiky obou národů.\n\n\nVe městě sídlí fotbalový klub FK Naftovyk-Ukrnafta Ochtyrka.\n"}
{"id": "900251", "url": "https://cs.wikipedia.org/wiki?curid=900251", "title": "Jérémy Toulalan", "text": "Jérémy Toulalan\n\nJérémy Toulalan [žeremy tulalá] (* 10. září 1983, Nantes, Francie) je francouzský fotbalový záložník a bývalý reprezentant, naposledy působící v klubu Girondins Bordeaux v Ligue 1.\n\nToulalan hrál na začátku své profi kariéry za FC Nantes. V roce 2006 přestoupil do Olympique Lyon.\n\nDo Málagy přestoupil 11. června 2011 z francouzského Olympique Lyon za 10 milionů €. Podepsal zde čtyřletý kontrakt. 28. listopadu 2011 vstřelil svůj první gól v dresu španělského klubu v domácím utkání proti Villarrealu, čímž přispěl k vítězství Málagy 2:1. V 75. minutě zápasu byl vyloučen.\n\n6. července 2013 klub AS Monaco hrající francouzskou nejvyšší ligovou soutěž Ligue 1 oznámil, že získal Toulalana z Málagy. Hráč podepsal dvouletý kontrakt.\n\nPřed sezónou 2016/17 přestoupil do francouzského týmu Girondins de Bordeaux.\n\nToulalan působil ve francouzských mládežnických výběrech v kategoriích od 18 let. S reprezentací do 21 let se zúčastnil Mistrovství Evropy U21 2006 v Portugalsku. V základní skupině A porazila Francie postupně Portugalsko 1:0, Německo 3:0 a Srbsko a Černou Horu 2:0. S 9 body postoupila z prvního místa do semifinále. Toulalan odehrál všechna tři utkání v základní sestavě a proti Srbsku a Černé Hoře jedenkrát skóroval. V semifinále byla Francie vyřazena Nizozemskem 2:3 po prodloužení.\n\nV národním A-mužstvu debutoval v kvalifikačním utkání na EURO 2008 11. října 2006 proti Faerským ostrovům. Nastoupil v základní sestavě a odehrál kompletní počet minut, Francie zvítězila jednoznačně 5:0.\n\nZúčastnil se EURA 2008 v Rakousku a Švýcarsku a MS 2010 v Jihoafrické republice.\nCelkem odehrál v letech 2006–2010 za francouzský národní tým 36 zápasů, branku nevstřelil.\n\n"}
{"id": "900253", "url": "https://cs.wikipedia.org/wiki?curid=900253", "title": "Údolí sviní", "text": "Údolí sviní\n\nÚdolí sviní je album zpěváka Aleše Brichty. Jde o volné pokračování kontroverzní desky \"Deratizer\" z roku 2009. Albu předchází klip k baladické písni \"Lásky jedný plavovlásky\". Na albu se nachází 10 nových písní, které pochází z dílny autorů Štěpán Smetáček, Lukáš Varaja, Zbyněk Haase a David Vaněk. Všechny texty napsal Aleš Brichta. Album se tematicky zabývá problematikou v naší zemi, například píseň \"I.N.R.I.\" se dotýká nedávno schválených církevních restitucí. Album se těsně po vydání stalo nejprodávanější deskou v ČR a bylo oceněno dvojplatinovou deskou, za 24 000 prodaných kusů. \n\n\n"}
{"id": "900254", "url": "https://cs.wikipedia.org/wiki?curid=900254", "title": "Adolf ze Schwarzenbergu (1890)", "text": "Adolf ze Schwarzenbergu (1890)\n\nAdolf Schwarzenberg (18. srpna 1890 Hluboká nad Vltavou – 27. února 1950 Bordighera) byl kníže ze Schwarzenbergu, hlava Schwarzenberské primogenitury, tzv. \"hlubocko-krumlovské větve, \"a titulárně i 15. vévoda krumlovský, 8. z rodu Schwarzenberků, poslední právoplatný majitel zámků Český Krumlov, Hluboká a všech dalších majetků hlubocko-krumlovské větve v Českých zemích. Byl významným českým antifašistou, veřejným odpůrcem nacismu a podporovatelem předválečné vlády Edvarda Beneše, jehož majetek byl roku 1947 vyvlastněn zvláštním zákonem tzv. \"Lex Schwarzenberg\".\n\nAdolf Schwarzenberg se narodil v roce 1890 na zámku Hluboká jako prvorozený syn z celkem osmi dětí krumlovského vévody a knížete Jana Nepomuka II. ze Schwarzenbergu a kněžny Terezie, rozené Trauttmansdorffové-Weinsbergové. Jeho narození tradičně doprovodilo 101 výstřelů z děl granátnické gardy na hradě v Českém Krumlově. Od dětství byl vychováván jako dědic Schwarzenberské primogenitury a připravován k převzetí rozsáhlých rodinných majetků a podniků v jižních Čechách a na Šumavě.\n\nV mládí navštěvoval gymnázium ve Vídni a ve Feldkirchu, kde v roce 1908 úspěšně odmaturoval. Následujícího roku odjel studovat filozofii na internátní školu Stonyhurst v Anglii. V rámci vojenské služby nastoupil roku 1910 jako jednoroční dobrovolník u \"c.k. pluku č. 2\". a po jejím skončení začal studovat práva na Karlově univerzitě v Praze. Doktorem práv se stal v roce 1914. S vypuknutím první světové války byl povolán s hulánským plukem do Ruska, následně se stal velitelem autokolony v Itálii. Nakonec se dostal na blízký Východ, kde však upadl do zajetí.\n\nDomů do jižních Čech se navrátil v roce 1919 a ihned vstoupil do československé armády v hodnosti nadporučíka. Již od roku 1921 začal aktivně spravovat rodový majetek. V roce 1923 jej pak otec, kníže Jan Nepomuk II. jmenoval \"generálním zplnomocněncem\", aby se jako právník neprodleně pustil do záchrany celistvosti majetku v rámci tehdejšího vyvlastňování šlechtických velkostatků \"Státním pozemkovým úřadem\". Před pozemkovou reformou vlastnila schwarzenberská primogenitura 176 000 hektarů půdy, na jejím konci však přišla téměř o dvě třetiny. JUDr. Schwarzenbergovi se nicméně díky jeho aktivnímu a věcnému přístupu podařilo zachovat v celku velké hospodářské a kulturní hodnoty, a tím i prosperitu majetků, čímž se díky jejich rozsahu zasadil a celkovou hospodářskou kontinuitu a stabilitu v jižních Čechách. I přes mnohé movité ztráty způsobené vznikem Československé republiky, se JUDr. Adolf Schwarzenberg s novou republikou zcela ztotožnil a stal se významným podporovatelem vlády Dr. Edvarda Beneše před i během války s nacistickým Německem.\n\nJako nadšený sportovec podporoval \"SK Hlubokou\" a přispěl k vybudování sportovního areálu v Hluboké nad Vltavou včetně tenisových kurtů, které věnoval městu. Jeho oblíbenými sporty byl automobilismus a šerm, přičemž na Hluboké pořádal šermířské turnaje. Mimo jiné byl stejně jako jeho otec a dědeček Adolf Josef vášnivým podporovatelem regionální archeologie.\n\nJedním z jeho záměrů bylo, aby, pokud možno, i většina jeho zaměstnanců mohla využívat výhod osobních vozů. Za tímto účelem byla založena tzv. \"autoakce\" – s firmou Tatra byla uzavřena smlouva na dodávky osobních vozů. Zaměstnanci pak mohli požádat o koupi vozu Tatra za poloviční cenu a zbytek uhradit v 96 měsíčních splátkách. Tato autoakce probíhala až do roku 1938 a využila jí velká část zaměstnanců.\n\nI během jeho vedení nadále čerpali zaměstnanci schwarzenberských podniků, již se zvali \"Švarcenberáky\", a jejich rodiny z výhod Schwarzenberského penzijního fondu, který v jižních Čechách významně doplňoval sociální systém mladé Československé republiky.\n\nAdolf Schwarzenberg se od mládí věnoval lovu zvěře v období jelení říje, přičemž mu jako základna sloužila lovecká chata na Boubíně. O svých loveckých úspěších si vedl již od roku 1902 záznamy v loveckém deníku. Mimo jiné byl také 19. září 1905 přítomen u vysvěcení kaple sv. Huberta na Boubíně. Ručně psané záznamy v loveckém deníku končí 29. září 1930 rozloučením, protože celý boubínský komplex byl v rámci první pozemkové reformy převzat \"Státním pozemkovým úřadem\". V roce 1931 byla proto postavena lovecká chata, která byla z Boubína přenesena do Staré obory.\n\nKe změně osobního života došlo 28. října 1930, když se oženil na zámku Colmar-Berg s Hildou princeznou Lucembursko-Nasavskou (15. února 1897 – 8. září 1979), dcerou lucemburského velkovévody Viléma IV a jeho manželky, portugalské princezny Marie Anny. Mladý manželský pár žil většinou v lovecké chatě ve Staré oboře. Znamenalo to parkovou úpravu okolí lovecké chaty, ovšem kolem chaty se potulovaly dva kusy černé zvěře a na louce pod chatou daňci.\n\nJUDr. Schwarzenberg se proslavil také jako znalec lidí, co se týkalo jeho zaměstnanců. Například nechal známého pytláka ustanovit správcem své oblíbené chaty ve Staré Oboře. Třebaže byl tento bývalý pytlák na chatě někdy i po celý rok sám, v jejím krásném prostředí již nikdy nepodlehl vášni pytlačit.\n\nV roce 1933 zakoupil farmu \"M'pala\" nedaleko Nairobi v Keni, kde oba manželé, nadšeni krásami tamější přírody, podnikali lovecké a poznávací výpravy pod vedením cestovatele Bedřicha Machulky. Jedním z mnoha důvodů koupi keňské farmy byl i fakt, že se JUDr. Schwarzenberg začal obávat hrozby německého nacionalismu a ruského bolševismu. Předpokládal budoucí konflikt v Evropě a věřil, že v případě ohrožení života svých blízkých by africký azyl mohl představovat dočasné zázemí. V roce 1937 upravil Bedřich Machulka v loveckém zámku Ohrada expozici vybraných afrických trofejí ze společných cest. Na sklonku 30. let 20. století pak byla u loveckého zámku Ohrada založena i malá zoologická zahrada, jež 1. května 1939 knížecí pár slavnostně předal hlubocké veřejnosti, čímž vznikla dnešní ZOO Ohrada.\n\nPo skončení pozemkové reformy si nechal JUDr. Schwarzenberg upravit byt v myslivně Stožec v prvním poschodí. Zde manželé pobývali po dobu tokání tetřevů a srnčí říje. Revíry Stožec, České Žleby a Nové Údolí si pak vyhradili pro lovecké účely. Ve Stožci založili pamětní knihu, kde jsou zaznamenány úlovky, návštěvy a další podrobnosti.\n\nJiž od počátku hitlerovské hrozby se JUDr. Adolf Schwarzenberg veřejně stavěl na obranu demokracie, československé státnosti a Židů. Již několik měsíců po nástupu Hitlera k moci v Německu upozorňoval na nebezpečný vývoj v zemi.\n\nV roce 1937 během návštěvy prezidenta Dr. Edvarda Beneše na zámku v Českém Krumlově JUDr. Schwarzenberg věnoval československé vládě na tehdejší dobu neuvěřitelnou sumu 1 000 000 Kč na dostavbu československých opevnění proti Německu. Jeho antifašistické postoje vešly ještě více ve známost, když po anšlusu Rakouska nacisty nařídil na svém vídeňském paláci vyvěsit černé vlajky. Jelikož byl následně Židům zakázán vstup do vídeňských parků, nechal otevřít své palácové zahrady a u vchodu vyvěsit nápis \"\"Zde Židé vítáni\"\".\n\nKdyž zemřel jeho otec Jan II. Nepomuk nastoupil jako dědic oficiálně do čela Schwarzenberské primogenitury. Stále upozorňoval na hrozivý vývoj za hranicemi a kritizoval politiku appeasementu západních mocností vůči fašismu.\nVe stejném roce však proběhla Mnichovská konference, která přinutila Československou republiku vydat pohraničí včetně velké části schwarzenberských podniků a starého sídelního města Český Krumlov. JUDr. Schwarzenberg následně opět vyjádřil své osobní přesvědčení, když do Českého Krumlova 20. října za účasti jednotek Wehrmachtu a SS vstoupil Adolf Hitler. Přes veškeré důsledky a nebezpečí se JUDr. Schwarzenberg rozhodl překazit Hitlerův triumf a i přes naléhání nacistických funkcionářů jej odmítl v Českém Krumlově přivítat a zakázal mu vstup na krumlovský zámek.\n\nKrátce poté byli v Horní Plané zatčeni gestapem dva jeho zaměstnanci – lesník Antonín Nikedey a řidič Jan Jílka. Nehledě na velké nebezpečí, které mu jako veřejně známému odpůrci fašismu hrozilo, překročil JUDr. Schwarzenberg hranice a odcestoval do Berlína, kde osobně intervenoval u vůdce SS Heinricha Himmlera a požadoval jejich okamžité propuštění. Propuštění se nakonec domohl a oba se v bezpečí dostali zpět domů.\n\nOdtržením pohraničí se mnoho rodinných podniků ocitlo v troskách. Po obsazení zbytku republiky nacistickým Německem, se on i jeho rodina ocitli v přímém nebezpečí. JUDr. Schwarzenberg nadále vystupoval proti nacismu a resolutně odmítal propouštět české zaměstnance. Byl proto gestapem označen za anti-německého a bezprostředně hrozilo zatčení jemu i jeho blízkým. Rozhodl se proto se svou ženou a rodinou uprchnout do exilu, což se mu podařilo. 17. srpna 1940 byl následně veškerý majetek jeho rodiny v Německu, Rakousku a Protektorátu Čechy a Morava zabaven gestapem a na všechny podniky uvalena nucená německá správa.\n\nManželé Schwarzenbergovi se neuchýlili na svou farmu v Keni, kterou poskytli svému židovskému příteli Maxi Beniesovi, ale do italské Bordighery, kde JUDr. Adolf Schwarzenberg ustanovil za generálního zplnomocněnce svého bratrance a adoptivního syna JUDr. Jindřicha Schwarzenberga. Ten se pokusil vrátit domů do jižních Čech, ale namísto toho byl již v Itálii zatčen Gestapem a nakonec transportován do koncentračního tábora Buchenwald.\n\nManželům se následně podařilo uprchnout z Itálie do USA. Během emigrace JUDr. Schwarzenberg pokračoval v kontaktech s Edvardem Benešem a jeho exilovou vládou v Londýně zvláště skrze osobní setkání s Janem Masarykem. Během pobytu v USA se věnoval historickým studiím a ke svému doktorátu práv získal i doktorát filozofie na Kolumbijské univerzitě v New Yorku. Vydal několik studií a spolupracoval s institutem Carnegie Endowment for International Peace a připravoval se na poválečné vyřešení situace v jižních Čechách.\n\nPři náletu 21. února 1945 byl dvojitým přímým zásahem bomby zcela zničen rodinný palác na Rennwegu ve Vídni, po válce zcela neobyvatelný. Během jeho emigrace navíc došlo k zestátnění rodového panství Schwarzenberg v Dolních Francích, některé dvory a pozemky byly předány \"Zemské společnosti pro výstavbu bytů\". Staré rodové sídlo, zámek Schwarzenberg byl vydrancován a zámek v Murau ve Štýrsku zcela zaplněn kancelářemi, byty a úřady všeho druhu. Z tohoto důvodu zahájil činnost, aby zachránil to, co ještě bylo možno zachránit, což byl hlavní cíl jeho stáří. Nicméně krátce po válce nebylo místa, kam by se s rodinou mohl uchýlit, a nějaký čas byl proto nucen pobývat ve Švýcarsku.\n\nS neúmornou energií se proto věnoval rekonstrukci vídeňského paláce, který byl již v roce 1948 v hrubé stavbě hotov. Následně založil \"Nadaci pro bytovou výstavbu\" ve štýrském Murau a zajistil přestavbu a modernizaci pily v Unzmarktu ve Štýrsku. Válkou narušené rodinné hospodářství tak bylo postupně uvedeno do normálních kolejí a proměněno v moderní, vysoce efektivní podnik.\n\nSituace v Československu však byla naprosto odlišná. Ačkoliv se na JUDr. Schwarzenberga a jeho majetky jako na loajálního československého občana a známého antifašistu nevztahovaly Benešovy dekrety, úřady postupně ovládané komunisty, jejichž moc v poválečné republice neustále rostla, uvalily na jeho majetky v Českých zemích stejně jako předtím za války gestapo nucenou správu.\n\nV nesouladu s tehdejším právem mu stejně jako jeho adoptivnímu synovi úřady zakázaly návrat do vlasti, přestože byl československý občan a Ministerstvo vnitra jej uznávalo jako občana české národnosti. JUDr. Schwarzenberg předpokládal nejhorší možný scénář a proto spolu s úředníky navrhl, aby byl z majetku rodu vytvořen nadační fond, s jehož ziskem by disponovala přímo Země Česká. Tento návrh byl však zamítnut a majetek byl čím dál více podřizován státu. Jelikož k tomuto činu neexistovala žádná opora v zákoně, musela být taková opora zcela účelově vytvořena. I přes jeho nesporné aktivity proti nacismu, podporu exilové vlády nebo veřejné ocenění Janem Masarykem byl v červnu 1947 klubem sociálně-demokratických poslanců, pod vedením kontroverzního poslance Blažeje Vilíma předložen parlamentu separátní a zároveň protiústavní zákon „Lex Schwarzenberg“.\n\nZákon navrhoval vyvlastnění veškerého majetku schwarzenberské primogenitury bez náhrady ve prospěch země České na základě \"franského původu\", \"německého jména\" a \"proti-husitských postojů\" předka JUDr. Adolfa Schwarzenberga žijícího před 500 lety. Přestože Schwarzenbergové mluvili od 17. století česky, podporovali jihočeskou kulturu a vzdělanost, zakládali české školy, veškeré své majetky získali výhradně koupí a již za rakouského mocnářství podporovali český jazyk a dokonce položili již v 18. století základy unikátní sociální politiky, kterou dále rozvíjeli, označili komunističtí poslanci v čele s poslancem Janoušem JUDr. Schwarzenberga a jeho předky za \"\"polyp, chobotnici\"\" a germanizátory. Další komunistický poslanec Bartuška například prohlásil, že jihočeský lid si přeje konec schwarzenberského panství. Realita byla však opačná a mnoho knížecích zaměstnanců, tzv. \"Švarcnberáků\" aktivně vystoupilo na obranu svého zaměstnavatele a jeho rodiny.\n\nV historii československé státnosti bezprecedentní zákon týkající se jediné osoby byl dne 10. června 1947 v parlamentu, tehdy již významně kontrolovaném komunisty, za podpory ostatních politických stran Národní fronty, schválen a přijat. Jediným, kdo se v rozpravě v parlamentu vyhnul démonizaci rodu Schwarzenbergů, byla Milada Horáková. Ta však, ač například spolu s předsedou strany Petrem Zenklem rok předtím pobývala na Hluboké, hlasovala v souladu s Národní frontou. Třebaže byl Dr. Beneš upozorněn vládními orgány na pochybnost takového aktu, byl zákon 5. srpna prezidentem republiky podepsán přesto, že se Dr. Beneš s JUDr. Schwarzenbergem osobně znal a považoval jej za loajálního občana a podporovatele.\n\nMimo majetek byl roku 1950 zestátněn i obrovský Schwarzenberský penzijní fond pro schwarzenberské zaměstnance, přičemž jim nebyla zpětně vydána žádná náhrada. Celkem byl zabavený majetek vyčíslen na čtyři miliardy korun československých, což se stalo velmi významným zdrojem financí pro nastupující komunistickou diktaturu.\n\nPřestože byl kvůli pronásledování gestapem, dobou emigrace a nakonec i ztrátou podstatné části rodového majetku vyčerpán a jeho zdravotní stav se významně zhoršil (angina pectoris), odhodlal se s manželkou navštívit koncem roku 1949 svou oblíbenou farmu \"M'pala\" v Keni. Na první svátek vánoční jel na mši svatou k sousednímu farmáři, ale na zpáteční cestě jej zastihla porucha krevního oběhu. Po hodině odpočinku se rozhodl sám vozem vrátit domů. Po této epizodě jej manželka donutila k návratu do Evropy. Odletěl tedy z Nairobi do Říma a z Říma do Nice, odkud byl vozem 17. února 1950 přepraven do své italské vily u Bordighery. V neděli 26. února 1950 šel ještě s manželkou Hildou na procházku, avšak následujícího rána byl nalezen na lůžku mrtvý. Pochován byl v nové Schwarzenberské hrobce u kapucínů v Murau.\n\nProtože neměl vlastní potomky, přenechal veškerý svůj majetek svému bratranci a adoptivnímu synovi JUDr. Jindřichu Schwarzenbergovi, který během války přežil koncentrační tábor a nucené práce, a hlavou Schwarzenberské primogenitury učinil svého bratrance Josefa III. Jelikož ani Jindřich a ani Josef neměli mužského potomka, přešel nakonec veškerý majetek a tituly primogenitury na Jindřichova adoptivního syna knížete Karla Schwarzenberga, následníka orlické sekundogenitury, čímž se po staletích opět propojily obě schwarzenberské rodové větve.\n\nJUDr. Adolf Schwarzenberg byl posledním právoplatným vlastníkem jihočeských zámků Český Krumlov, Hluboká, nebo Třeboň a zároveň posledním krumlovským vévodou z hlubocko-krumlovské schwarzenberské větve, který na krumlovském zámku pobýval.\n\n\n"}
{"id": "900265", "url": "https://cs.wikipedia.org/wiki?curid=900265", "title": "Šenčenská burza", "text": "Šenčenská burza\n\nŠenčenská burza () je jedna ze tří burz cenných papírů v Čínské lidové republice, druhá největší po Šanghajské burze (třetí je Hongkongská burza). Sídlí v subprovinčním městě Šen-čenu v provincii Kuang-tung ve středojižní Číně, byla založena v roce 1990 a v roce 2011 zde bylo obchodováno 1420 společností. Používanou měnou je žen-min-pi a úhrnná tržní kapitalizace obchodovaných firem byla v roce 2011 v přepočtu zhruba miliarda amerických dolarů.\n\n"}
{"id": "900267", "url": "https://cs.wikipedia.org/wiki?curid=900267", "title": "Smrk Wilsonův", "text": "Smrk Wilsonův\n\nSmrk Wilsonův (\"Picea wilsonii\") je druh jehličnatého stromu původem z Číny.\n\nJedná se o strom, který dorůstá až 50 m výšky a průměru kmene až 130 cm. Borka je šedavá, v dospělosti nepravidelně rozpraskaná do šupin. Větvičky mají žluto zelenou až žluto šedou barvu, později jsou světle šedé až hnědošedé, lysé, vzácně zpočátku pýřité. Jehlice jsou na průřezu široce kosočtverečné, asi 0,8−1,3 cm dlouhé a asi 1,2-1,7 mm široké, na vrcholu špičaté. Samičí šišky jsou jako nezralé zelené, za zralosti bledě hnědé až žlutohnědé, vejčitě podlouhlé, za zralosti asi 5–8 cm dlouhé a asi 2,5–4 cm široké. Šupiny samičích šišek jsou za zralosti obvejčité, asi 14–17 mm dlouhé a asi 10–14 mm široké, horní okraj zaokrouhlený, špičatý nebo uťatý. Semena mají křídla asi 8–11 mm dlouhá.\n\n\"Picea wilsonii\" je přirozeně rozšířen v Číně, a to v provinciích Kan-su, Che-pej, Chu-pej, Vnitřní Mongolsko, Čching-chaj, Šen-si, Šan-si, S’-čchuan.\n\nRoste v horských lesích v nadmořských výškách 1400-2800 m n. m.\n"}
{"id": "900272", "url": "https://cs.wikipedia.org/wiki?curid=900272", "title": "Ilica", "text": "Ilica\n\nIlica je jedna z nejstarších a nejdelších ulic v Záhřebu. Spojuje Náměstí bána Jelačiće v samém centru města s čtvrtí Črnomerec. Je významnou dopravní (ulicí je vedena tramvajová trať) i obchodní (je domovem celé řady poboček mezinárodních řetězců) tepnou. Nachází se na ní více než 500 adres. Na přelomu 19. a 20. století byla ulice přebudována a namísto nuzných přízemních staveb zde vznikla celá řada reprezentativních budov, sloužících k různým účelům. Do dějin města Záhřebu se tak zapsala celá řada známých světových, ale i rakousko-uherských architektů.\n\nUlici Ilica zmiňuje i Đorđe Balašević ve své písni \"Stih na asfaltu\".\n"}
{"id": "900276", "url": "https://cs.wikipedia.org/wiki?curid=900276", "title": "Picea smithiana", "text": "Picea smithiana\n\nPicea smithiana je druh jehličnatého stromu původem z Asie.\n\nJedná se o strom, který dorůstá až 60 m výšky a průměru kmene až 2 m. Borka je bledě hnědá, v dospělosti nepravidelně rozpraskaná do šupin. Větvičky jsou převislé, mají za mlada bledě hnědou až bledě šedou barvu, jsou lysé. Jehlice jsou na průřezu kosočtverečné, nápadně dlouhé, asi 3,3−5,5 cm dlouhé a asi 1,3-1,8 mm široké, na vrcholu špičaté. Samičí šišky jsou jako nezralé zelené, za zralosti hnědé, válcovité až válcovitě vřetenovité, patří mezi největší mezi smrky, za zralosti jsou asi 10–118 cm dlouhé a asi 4,5–5 cm široké. Šupiny samičích šišek jsou za zralosti široce obvejčité, asi 30 mm dlouhé a asi 24 mm široké, na vrcholu celokrajné, horní okraj širce trojúhelníkovitě tupý. Semena mají křídla asi 10–15 mm dlouhá.\n\n\"Picea smithiana\" je přirozeně rozšířen ve velehorách Asie, především Himálaj a okolí, je znám Z jižního Tibetu, Nepálu, Kašmíru v Indii, z Pákistánu, na západ dosahuje až do Afghánistánu. Ve střední Evropě se s ním potkáme v arboretech.\n\nRoste v horských lesích v nadmořských výškách 2300-3600 m n. m.\n"}
{"id": "900280", "url": "https://cs.wikipedia.org/wiki?curid=900280", "title": "ICloud", "text": "ICloud\n\niCloud je služba typu cloud od společnosti Apple, představená v červnu 2011 a integrovaná do všech zařízení společnosti.\nMyšlenka iCloudu je, že uživatelský obsah je uložen na serveru u společnosti Apple a uživatel může tato data synchronizovat a měnit. iCloud podporují základní aplikace od společnosti Apple, jakými jsou Kontakty, Kalendář, Mail nebo iTunes. Vedle toho Apple nabízí i vývojářské nástroje, jež lze použít pro začlenění iCloudu do aplikací třetích stran. Oproti jiným službám typu cloud má iCloud tu výhodu, že je integrován na úrovni operačního systému jako takového, a tudíž, aby uživatel mohl využívat iCloud, nemusí se nikde registrovat (stačí mu Apple ID).\n\niCloud je poslední z rodiny cloudů od Applu. Předcházely mu služby iTools (2000), .Mac (2002) a MobileMe (2008). iCloud je první zdarma dostupný cloud od Applu, všichni jeho předchůdci byli placení.\n\niCloud byl představen 6. června 2011 samotným Stevem Jobsem na konferenci WWDC. S představením iCloudu také přišel konec MobileMe, který nastal 30. června 2012. Jako první iCloud nabídly systémy macOS 10.7 Lion a iOS 5, a to zcela zdarma. Jeho podpora se poté rozšířila i na web a Windows.\n\nTýden po spuštění zaznamenal iCloud 20 milionů uživatelů. Ne všichni uživatelé ale byli z nuceného přechodu nadšeni a někteří z nich na Apple v květnu 2012 podali žalobu.\n\niCloud nabízí celou řadu funkcí, dostupných napříč platformami.\n\nProstřednictvím přidruženého Apple ID umožňuje navázat vzdálené spojení s počítačem Mac. Dříve bylo součástí MobileMe.\n\nOd zahájení podpory iCloudu v iOS je možné každé zařízení běžící na verzi iOS 5 a novější zálohovat do iCloudu. Zařízení se může zálohovat samo, když se nabíjí, nebo na žádost uživatele. Zálohy lze provádět také prostřednictvím iTunes na PC nebo Macu. Obsahem záloh jsou fotografie a videa, nastavení, data aplikací, zprávy, vyzváněcí tóny a hlasové zprávy. Data je možné obnovit prostřednictvím iTunes.\n\nKaždý vlastník iCloud účtu získá e-mailovou adresu \"@icloud.com\" a její alias \"@me.com\", synchronizovaný kalendář a synchronizované kontakty. K e-mailu je možné přistupovat pomocí šifrovaných variant protokolů IMAP, POP3 a SMTP. Kontakty a kalendář žádné API nenabízí a jsou přístupné pouze ze zařízení kompatibilních s iCloudem a webu.\n\nNajít přátele je služba pro zobrazení polohy jiných uživatelů iCloudu. Sdílení polohy je postaveno na čistě dobrovolné bázi, přičemž každou dvojici sledující–sledovaný musí sledovaný explicitně schválit. Vlastní funkce je taková, že systém sledujícího upozorní, když se sledovaný dostane do některé z lokací, s níž její sledující dříve svázal ve své konfiguraci (jedná se např. o případ, kdy dítě přijde domů ze školy – rodič se o tom okamžitě dozví). Funkce je dostupná od iOS 6.\n\nNajít iPhone a Najít Mac jsou služby určené ke zjištění polohy ztraceného či ukradeného zařízení. Podmínkou funkčnosti je, že zařízení je připojené k internetu. Kromě zobrazení polohy zařízení do repertoáru těchto služeb patří též schopnost zjištění stavu baterie, zablokování zařízení a rozeznění velice pronikavého tónu. Poslední jmenovaná funkce je velmi užitečná v případě hledání telefonu v domě. Zařízení je dále možné nevratně smazat.\n\nKlíčenka byla představena v roce 2013 na WWDC a slouží k uchovávání hesel, která jsou přístupná pouze ve webovém prohlížeči Safari. Její obsah se synchronizuje s iCloud účtem, a hesla jsou tak dostupná napříč zařízeními. Kompatibilní je s iOS 7, macOS 10.9 a novějšími verzemi systémů. Kromě ukládání hesel dokáže také generovat náhodná hesla.\n\niTunes Match je služba propojená se softwarem iTunes (macOS) a Hudba (iOS), která umožňuje synchronizovat hudební knihovnu pomocí iCloud účtu. Při spuštění byla služba unikátní svým omezením – nezáleželo totiž na datové velikosti knihovny, nýbrž na počtu skladeb. Za iTunes Match je nutné platit roční poplatek, nejedná se totiž o součást základní verze iCloudu.\n\niWork pro iCloud je varianta kancelářského balíku iWork určená pro web. Je dostupná z jakéhokoli zařízení s webovým prohlížečem. Pomocí služby iCloud Drive je možné dokumenty synchronizovat s Macy a iOS zařízeními.\n\nOd svého spuštění iWork pro iCloud procházel velmi dlouhým betatestováním, které skončilo až po necelých dvou letech, 24. října 2015, nicméně v době ukončení beta verze bylo možné nejen prohlížet vlastní dokumenty z jiných zařízení, ale i tvořit nové, či je tzv. kolaboračně (ve více lidech) upravovat. K dispozici byl také export do formátů kompatibilních s konkurenčním balíkem Microsoft Office a možnost prezentovat je na webu – díky využití systémového celoobrazovkového režimu, jenž se např. v macOS jeví jako samostatná plocha, pročež umožňuje prezentovat, a na jiném monitoru vykonávat jinou činnost.\n\nKnihovna fotografií na iCloudu je náhradou tzv. Photo Streamu, na rozdíl od něj však umožňuje ukládat na iCloud celou knihovnu fotografií (nemusí se tedy jednat pouze o fotografie vyfocené telefonem). Služba je dostupná jak ve webovém rozhraní, tak v aplikaci Fotky (OS X, iOS).\n\niCloud Drive je náhradou Dokumentů na iCloudu. Zatímco Dokumenty na iCloudu umožňovaly ukládat pouze produkty aplikací registrovaných vývojářů a s obsahem souborů nedovolovaly nikterak manipulovat, do iCloud Drive lze ukládat soubory všeho druhu a lze do nich zasahovat.\n\niCloud Drive byl představen spolu se systémy macOS 10.10 Yosemite a iOS 8. Po aktivaci iCloud Drive již není možné využívat Dokumenty na iCloudu, a zařízení s nekompatibilním systémem tak přicházejí o možnost synchronizovat data pomocí iCloudu.\n"}
{"id": "900283", "url": "https://cs.wikipedia.org/wiki?curid=900283", "title": "Mont Ross", "text": "Mont Ross\n\nMont Ross (1850 m n. m.) je neaktivní stratovulkán na ostrově Grande-Terre v souostroví Kergueleny v jižní části Indického oceánu. Jedná se o nejvyšší bod Kerguelen i celého francouzského zámořského teritoria Francouzská jižní a antarktická území. Vulkán se nachází na jižním okraji ostrova v pohoří Massif Gallieni východně od zálivu Baie Larose. Tvoří jej převážně trachyticko-bazaltové horniny. Vrchol je trvale pokryt ledem.\n\nHora je pojmenována po britském objeviteli Jamesi Clarku Rossovi. Prvním člověkem na vrcholu byl francouzský vojenský inženýr Henri Journoud, který se sem dostal pomocí helikoptéry začátkem 60. let 20. století. První horolezecký výstup však uskutečnili až v roce 1975 francouzští lezci Jean Afanassieff a Patrick Cordier.\n\n"}
{"id": "900288", "url": "https://cs.wikipedia.org/wiki?curid=900288", "title": "Abenberg", "text": "Abenberg\n\nAbenberg je město v německé spolkové zemi Bavorsko, v zemském okrese Roth ve vládním obvodu Střední Franky.\n\nŽije zde obyvatel.\n\nAbenberg se nachází na severním okraji Fränkisches Seenland, mezi Frankenhöhe na severozápadu, Norimberkem na severu a Franskou Jurou na jihu a východě. Jižně od Abenbergu se tyčí Spalter Hügelland.\n\nAbenberg má 14 částí:\n\n\n"}
{"id": "900291", "url": "https://cs.wikipedia.org/wiki?curid=900291", "title": "Smrk Schrenkův", "text": "Smrk Schrenkův\n\nSmrk Schrenkův (\"Picea schrenkiana\") je druh jehličnatého stromu původem z Asie.\n\nJedná se o strom, který dorůstá až 60 m výšky a průměru kmene až 2 m. Borka je tmavě hnědá, v dospělosti rozpraskaná do šupin. Větvičky jsou převislé, mají v prvním a druhém roce žlutošedou až žlutou barvu, později jsou tmavě šedé, lysé nebo pýřité. Jehlice jsou na průřezu široce kosočtverečné, asi 2,5–3 cm dlouhé a asi 1,5 mm široké, na vrcholu špičaté. Samičí šišky jsou jako nezralé zelené nebo purpurové, za zralosti purpurově až tmavě hnědé, válcovité až válcovitě podlouhlé, za zralosti jsou asi 6–11,3 cm dlouhé a asi 2,5–3,5 cm široké. Šupiny samičích šišek jsou za zralosti trojúgelníkovitě obvejčité, asi 1,2–2 mm dlouhé a asi 1,3–1,8 mm široké, na vrcholu zaokrouhlené. Semena mají křídla asi 12–13 mm dlouhá.\n\nSmrk Schrenkův je přirozeně rozšířen ve velehorách Asie, především v pohoří Ťan-šan, izolovaně i severní Pamír, a to v SZ Číně (provincie Sin-ťiang), dále Kazachstán a Kyrgyzstán. Ve střední Evropě se s ním potkáme v arboretech.\n\nRoste v horských lesích v nadmořských výškách 1200-3500 m n. m.\n"}
{"id": "900293", "url": "https://cs.wikipedia.org/wiki?curid=900293", "title": "Nařízení Evropského parlamentu a rady (ES) č. 561/2006", "text": "Nařízení Evropského parlamentu a rady (ES) č. 561/2006\n\nNařízení Evropského parlamentu a rady (ES) č. 561/2006 vzniklo 15. března 2006 a významným způsobem upravuje povinnosti řidičů a dopravců v rámci Evropské unie. Účelem vzniku tohoto nařízení je zlepšení sociálních podmínek řidičů a vyrovnání konkurenčních podmínek jednotlivých dopravců. Nařízení vstoupilo v platnost 11. 04. 2007 a definuje hlavní pojmy z oblasti silniční dopravy na území EU, které jsou řidiči a dopravci nuceni respektovat v rámci bezpečnosti v silničním provozu. Nařízení se vztahuje na dopravu zboží a osob automobily a dalšími dopravními prostředky nad 3,5t po silnicích v rámci EU.\n\nNařízení stanovuje způsoby kontroly dodržování stanovených podmínek. Ke kontrole dodržování daných podmínek proto musí být veškeré automobily a autobusy vybaveny elektronickým záznamovým zařízením tzv. tachografem, který jednotlivé sledované pojmy zaznamenává a ukládá pro případné kontroly.\n\nPro řidiče nákladních aut a autobusů nad 3,5t jsou stanovené tyto pojmy, které jsou nuceni během výkonu dodržovat:\n\nDenní doba řízení – stanovuje maximální dobu řízení v jednom dni a činí 9 hodin. Dvakrát týdně si ji řidiči mohou prodloužit na 10 hodin.\n\nPřestávky v řízení – je nutné provádět vždy nejpozději po 4,5 hodinách jízdy a mají délku 45 minut. Přestávku lze také čerpat rozděleně. Nejprve v délce 15 minut a poté během 4,5 hodinového úseku řízení ještě v délce 30 minut.\n\nDenní doba odpočinku – je doba, která slouží k odpočinku řidiče a musí být čerpána každých 24 hodin. Trvá 11 hodin. Čerpání doby odpočinku si řidiči mohou rozdělit na dva úseky, kdy první musí být alespoň v délce 3 hodiny a druhý v délce 9 hodin.\n\nTýdenní dobu odpočinku – nastupují řidiči vždy nejpozději po 6 dobách řízení provedených během 6 dnů. Tato doba trvá 45 hodin. Může být zkrácena na nejméně 24 hodin, ale nejpozději ve třetím týdnu od tohoto zkrácení nahrazena o počet hodin o který bylo toto zkrácení provedeno.\n\nTýdenní doba řízení – se také sleduje a řidiči mohou během jednoho týdne od pondělní do nedělní půlnoci řídit nejvíce 56 hodin.\n\nCelková doba řízení v období dvou po sobě jdoucích týdnů – je termín, který stanovuje max. počet hodin řízení ve dvou po sobě následujících týdnech a činí 90 hodin.\n\n"}
{"id": "900299", "url": "https://cs.wikipedia.org/wiki?curid=900299", "title": "Hala Morenda", "text": "Hala Morenda\n\nHala Morenda je víceúčelová sportovní hala v Brně. V hale se nachází basketbalová hala s hřištěm, tělocvična pro sportovní gymnastiku a místnost pro rehabilitační cvičení. V roce 2009 se hala dostala do konkurzního řízení, kde jí hrozil zánik. Díky podpoře města Brna, které zaplatilo dluhy, halu zachránila a následně ji koupila společnost Starez sport.\nOd roku 2012 zde sídlí Jihomoravský krajský fotbalový svaz (JmKFS).\n"}
{"id": "900304", "url": "https://cs.wikipedia.org/wiki?curid=900304", "title": "Ovčácký pes", "text": "Ovčácký pes\n\nOvčácký pes je vytrvalý pes, který byl původně určený především k práci u stáda – k pasení.\nOvčácký pes byl už od pradávna takový menší pomocník pastýře nebo ovčáka při pasení stáda. Začalo to v dobách, kdy se psi začali sbližovat s člověkem a podvolili se jeho vůli. V té době je lidé začali křížit, aby z toho vzniklo plemeno, které by využili k tomu, co právě potřebovali. Například v zemích na severu se začali šlechtit tažní psi k využívání psího spřežení, při letních honech králů a šlechticů se upřednostňovali lovečtí psi a jejich schopnosti a nakonec i na pasení se za čas vyšlechtil pes, kterému se říká Ovčácký pes. Tento pes se rozrostl na jednu z nejpočetnějších skupin FCI, kam se řadí 10 skupin. Ovčácký pes patří do 1. FCI skupiny, do skupiny ovčáckých, honáckých a pasteveckých plemen. Mezi ně patří například Australský ovčák, Německý ovčák, Border kolie a mnoho dalších.\n\nTi už se nespecializovali jen na pasení ovcí, ale i dobytka a dalších zvířat. V Austrálii a v Americe byli hlavně využíváni k pasení koní. Nejvíc se na pasení koní specializoval australský ovčák, který dělal společníka kovbojům v kalifornských prériích.\nMenší zajímavost - australským ovčákům se kupírovaly ocasy, aby jim je koně nezašlápli.\n\nOvčácký pes se řadí k nejinteligentnějším psům, je to učenlivý a pracovitý pes. Je to velmi živé stvoření, které se snaží jakkoliv vyhovět pánovi.\n\nPohyb je většinou volný, plynulý, plíživý a rychlý, aby stihli ohlídat celé stádo\n\nJe mnoho barevných variant srsti, protože u každého plemene je to jiné. Mohou mít barvy jako bicolor, tricolor, red merle, blue merle a mnoho dalších.\n\nOči mohou být v celé škále hnědé. Také jsou povoleny modré, ale pouze v případě merle jedinců, jinak je to vada (FCI). U pracovních psů mohou být modré oči žádoucí, zvláště při práci s hovězím dobytkem - zvířata se modrých očí bojí.\n\nHodí se pro většinu kynologických sportů.\n\n\n"}
{"id": "900306", "url": "https://cs.wikipedia.org/wiki?curid=900306", "title": "Rimavská Seč", "text": "Rimavská Seč\n\nRimavská Seč ( ) je obec na Slovensku, v okrese Rimavská Sobota v Banskobystrickém kraji. V roce 2011 zde žilo 1 945 obyvatel. V roce 2001 se 88 % obyvatel hlásilo k maďarské národnosti.\n"}
{"id": "900308", "url": "https://cs.wikipedia.org/wiki?curid=900308", "title": "Adrián Hubek", "text": "Adrián Hubek\n\nAdrián Hubek (* 28. září 1964) je bývalý slovenský fotbalový brankář a mládežnický reprezentant Československa.\n\nZačínal v Jednotě Trenčín, na jaře 1983 debutoval v I. SNFL. Během základní vojenské služby hrál za VTJ Trenčín a RH Sušice. V nejvyšší soutěži nastupoval za TJ Vítkovice, odchytal 55 utkání, ve 12 z nich udržel čisté konto. Na jaře 1993 hostoval v Dolním Benešově.\n\n"}
{"id": "900310", "url": "https://cs.wikipedia.org/wiki?curid=900310", "title": "Frýdlant v Čechách zastávka", "text": "Frýdlant v Čechách zastávka\n\nFrýdlant v Čechách zastávka je bývalá železniční zastávka na dnes zrušené úzkorozchodné trati spojující Frýdlant s Heřmanicemi. Situována byla v západní části města jižně od křížení úzkorozchodné tratě se silnicí III/03511 (Žitavskou ulicí) poblíž vstupní brány do průmyslového areálu firmy TOTEX. Zbudována byla až roku 1957, byť na celé úzkorozchodné trati se zahájil provoz již roku 1900. Pro ochranu čekajících při nepřízni počasí se zbudovala plechová čekárna, která zde – i po zrušení provozu na trati v roce 1976 – stojí dodnes.\n\n"}
{"id": "900311", "url": "https://cs.wikipedia.org/wiki?curid=900311", "title": "Seznam cizinců v San Jose Sharks", "text": "Seznam cizinců v San Jose Sharks\n\nToto je seznam cizinců, kteří alespoň jednou nastoupili za hokejový tým San Jose Sharks hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "900324", "url": "https://cs.wikipedia.org/wiki?curid=900324", "title": "Ios (ostrov)", "text": "Ios (ostrov)\n\nIos (druhý pád \"Iu\") ( ) je řecký ostrov ve východní části souostroví Kyklady v Egejském moři. Je to hornatý ostrov s délkou okolo 15 km a s šířkou 7 km. Spolu s neobydleným ostrůvkem Petalidi tvoří stejnojmennou obec. Ostrov Anafi má rozlohu 108,713 km² a obec 109,024 km². Nachází se 22,5 km jihovýchodně od Paru, 19 km jihozápadně od Naxu, 22 km západně od Amorgu a 18 km severně od Santorini. Ještě blíže se nacházejí menší ostrovy Iraklia ve vzdálenosti 10 km severovýchodně a Sikinos 6,5 km západně. Obec je součástí regionální jednotky Théra v kraji Jižní Egeis.\n\nV roce 2011 žilo v obci 2024 obyvatel, přičemž více než tři čtvrtiny obývaly hlavní město Ios zvané také Chora. Celý ostrov tvoří jednu obec, která se nečlení na obecní jednotky a komunity a skládá se přímo z 8 sídel a 1 neobydleného ostrůvku. V závorkách je uveden počet obyvatel jednotlivých sídel.\n\nVykopávky na kopci Skarkos odhalily, že ostrov Ios byl osídlen již v daleké minulosti. Poslední výzkumy ukazují, že lidé na Ios přišli kolem roku 1 050 př.n.l. Existovala zde Kykladská civilizace. Architektura Skarkosu je zachován místy až do výšky 3 m. Budovy tedy měly dvě patra s kamennou dlážděnou podlahou a s kanalizačním systémem. Byly tam objeveny v četném počtu dobře zachovalé keramiky, nářadí a náčiní z kovu, kamene a kostí.\n\nPodle staré pověsti se Homerova matka narodila na ostrově Iu, možná tam má hrob i samotný Homér. Nicméně o tom neexistuje žádný důkaz. Na ostrově Iu jsou také vidět známky mykénského osídlení. V severní části ostrova můžeme najít benátský hrad z 15. století.\n\n"}
{"id": "900328", "url": "https://cs.wikipedia.org/wiki?curid=900328", "title": "Kostel svatého Petra a Pavla (Slapy)", "text": "Kostel svatého Petra a Pavla (Slapy)\n\nKostel sv. Petra a Pavla se nachází v obci Slapy v okrese Praha-západ a je chráněn jako kulturní památka České republiky. Kostel je umístěn nad hranu terénního zlomu a umocňuje tím své působení. Jádrem kostela je velká na půdorysu protaženého osmiúhelníku, na jehož delší ose je navlečena vstupní předsíň s věžovou zvonicí a na východní straně protáhlý polygonální závěr se sakristií. V ose kostela se nachází márnice na půdorysu pravidelného osmiúhelníku a koncepčně odpovídá stavbě kostela. Hlavní loď je zaklenuta kupolí s lucernou.\n\nZevně má kostel jednotný architektonický detail. Jako charakteristické prvky se zde jeví rustikované lizény na všech nárožích, plochá kordovaná římsa věže, ušlechtile tvarované zhruba trojdílné kládí a obdélná, nahoře segmentem ukončená okna s výškovými formáty. Kládí se skládá ze širokého a plochého vlysu a z výrazněji vystupující okapní římsy. Okenní šambrány vytvářejí u všech čtyř koutů motiv jakýchsi uší. Osmiboká lucerna nad kupolí lodě je členěna podobně, ale zjednodušeněji. Architekt zvolil pro vnější plášť stavby odlišný rytmus okenních otvorů – pomalejší (větší rozestupy) u lodi a rychlejší (menší rozestupy) u věže, u presbytáře střídavý. Stavba tímto dostala na dynamice.\n\nČlenění interiéru je prosté – zevním lizénám odpovídá vnitřní kládí, mající nezvyklý „vlys“. Tento vlys je proti pravidlům až nad římsou. Vertikály pilastrů se nad kládím mění v ploché klenební pasy směřující k lucerně. Stěny člení slepé arkády. Pata lucerny je utvářena velmi výrazně – skládá se z osmi segmentových prvků a zdobí je graficky vodorovná šrafura.\n\nPokud uvažujeme o dataci kostela 1693, šlo by o velmi inovativní architektonické pojetí. Tyto dynamické prvky se koncem 17. století nacházely zejména v díle Kryštofa Dienzenhofera (kostel v Úterý a na Skalce u Mníšku). Zcela unikátním prvkem se v tomto kontextu jeví slapská polokulovitá střecha s lucernou nad kupolí. Logičtěji by do konce 17. století zapadl tvar lodi slapského kostela na půdorysu protáhlého osmiúhelníku. Tyto formy mají v Českých zemích své významné precedenty – kaple sv. Vojtěcha u Svatovítské katedrály (1575–76) a kostel sv. Rocha v areálu Strahovského kláštera (1603–12). Pro dataci konce 17. století se více hodí márnice, která je na půdorysu pravidelného oktogonu, který tehdy v půdorysech dominoval.\n\nPůvodní datace kostela ve Slapech byla připisována k roku 1137, kdy měl v této obci postavit šlechtic Mladota baziliku sv. Gotharda. Tato informace se objevila v údajích sepsaných Kanovníkem vyšehradským a poté bylo toto datování přebíráno do dalších spisů. Například v Topografickém spisu „Smíchovsko a Zbraslavsko“ (1899) a také ve třetím svazku Posvátných míst národa českého (1909) od Antonína Podlahy. Podle F. Hansle, autora Smíchovska a Zbraslavska, stála bazilika sv. Gotharda ve Slapech až do roku 1693, kdy místo ní zbudovali v obci zbraslavští cisterciáci nový kostel sv. Petra a Pavla.\n\nTato interpretace byla badateli napřed potvrzena (ztotožnil se s ní Zdeněk Wirth), ale zejména Anežka Merhautová se zasloužila o reinterpretaci, protože ve Slapech při svých výzkumech nenašla žádné románské prvky. Kostel sv. Petra a Pavla byl tedy označen za novostavbu, jejíž stavba započala někdy mezi lety 1644 a 1693. Datace se ještě několikrát v závislosti na výzkumech změnila. Dodnes nemůže jistě říci, kdy tato stavba vznikla a zda se na její stavbě podíleli i zbraslavští cisterciáci. Jako prapočátek kostela se označuje stavba středověkého, pravděpodobně gotického původu. Nemůžeme ani odpovědět na otázku, zda dnešní kostel odpovídá původnímu umístění dřívějšího svatostánku a jeho pozůstatky byly včleněny do zdiva barokního kostela.\n\nBarokních forem kostela si poprvé všiml spis Smíchovsko a Zbraslavsko (1899) a datoval stavbu rokem 1693. Datum však bylo uvedeno bez pramenu a zdroje již nelze vypátrat. Datum 1693 však přebral Podlahův svazek Posvátných míst (1909), který stavbu charakterizoval již jako barokní a všímal si zejména její cihelné kupole. Půdorys stavby i s přilehlou márnicí (původně pravděpodobně kostnicí) přinesl třetí svazek Uměleckých památek Čech (1980). Popis kostela se ale nezmiňuje o charakteristickém barokním prvku kostela – konkávně prohnutých stěn jeho osmiboké věže. Tento svazek však přinesl cenný údaj – znak s datem 1716, který byl namalován na klenbu lodi a odkryt byl až roku 1912 při rekonstrukci kostela. Podle iniciál TBAAR jde o znak zbraslavského opata Tomáše Budecia (nar. kolem 1669 – zemřel 1738), který byl ve funkci od roku 1716. Tímto objevem je tedy zpochybněn dřívější údaj o stavbě kostela roku 1693, pokud se tedy stavba nevlekla v celém mezidobí 1693 – 1716.\n\nKostel sv. Petra a Pavla ve Slapech můžeme dát do slohové kontinuity dvou pražských staveb – křížovnického kostela sv. Františka (1679–88, Matthey) a karmelitánského kostela sv. Josefa na Malé Straně (1687–92). Motiv konkávně stlačených stěn osmiboké věže, který se v Českých zemích objevil prokazatelně až po roce 1700, nám ale dataci posouvá. Architekt, který tento motiv do české architektury jako první přinesl, byl Jan Blažej Santini Aichl (1677–1723). V Santiniho díle se tento motiv objevuje již u kaple Jména Panny Marie v Mladoticích (1708–10) či u kněžiště kostela sv. Prokopa v Chotouni (1708–10).\n\nPodle Santiniho vlastních záznamů víme, že v roce 1705 stavěl pro zbraslavský klášter a také k jeho zásahu ve Slapech odkazuje stylový rozbor stavby a užití jeho charakteristických motivů. U věže je to například mansardová střecha či soustava říms a rustikovaných lizén na vnějším plášti. Tyto motivy v téže době najdeme u Santiniho jiných staveb, u kterých je jisté autorství.\n\n"}
{"id": "900329", "url": "https://cs.wikipedia.org/wiki?curid=900329", "title": "Wilhelm Reinhard von Neipperg", "text": "Wilhelm Reinhard von Neipperg\n\nHrabě Wilhelm Reinhard von Neipperg (27. května 1684, Schwaigern – 26. května 1774, Vídeň) patřil ke členům šlechtického rodu Neippergů a byl rakouským polním maršálem.\n\nMládí prožil ve Stuttgartu a roku 1702 vstoupil ve Vídni do císařských služeb. V pluku svého otce dosáhl roku 1715 hodnosti plukovníka. Vyznamenal se ve válkách proti Turkům. V roce 1717 se stal zastupujícím majitelem pluku a roku 1724 převzal pluk (císařský pěší pluk č. 7) svého otce. Roku 1726 byl povýšen do říšského hraběcího stavu.\n\nRoku 1730 se stal guvernérem Lucemburku, v roce 1733 se účastnil polního tažení v Itálii a pomohl uvolnit obleženou Mirandolu. V roce 1737 byl jmenován guvernérem Temešváru bojoval s Turky.\n\nV roce 1741 velel rakouské armádě ve Slezsku, kde 10. dubna 1741 prohrál bitvu u Mollwitz. Krátce po bitvě byl povýšen do hodnosti polního maršála. Roku 1743 se účastnil bitvy u Dettingenu, po bitvě byl odvelen do Vídně kde se roku 1753 stal velícím generálem zde umístěných armádních sborů. Byl nositelem řádu zlatého rouna. Roku 1755 se stal viceprezidentem říšské válečné rady. Zemřel roku 1774 ve Vídni.\n\nByl synem císařského polního maršála Eberharda Friedricha Neipperga (1656-1725) a jeho manželky Margarety Lucretie von Hornberg.\nS manželkou Marií Franziskou Theresii, hraběnkou Khevenhüller-Frankenburg měl 3 děti:\n\n\n"}
{"id": "900336", "url": "https://cs.wikipedia.org/wiki?curid=900336", "title": "Římskokatolická farnost u kostela Všech svatých, Ořechov", "text": "Římskokatolická farnost u kostela Všech svatých, Ořechov\n\nŘímskokatolická farnost u kostela Všech svatých, Ořechov je územní společenství římských katolíků s farním kostelem Všech svatých v děkanátu Rosice. Do farnosti patří obce Ořechov a Hajany.\n\nHistorie farnosti Všech svatých v Ořechově se datuje od roku 1317, kdy byl v Ořechově postaven první farní kostel Všech svatých. Podle farního záznamu se první farář jmenoval Lev, nastoupil svůj úřad v roce 1343 a byl zároveň děkanem brněnským. Během století se ořechovská farnost postupně rozrůstala a kostel nedostačoval pro větší počet věřících. Nový kostel byl postaven na místě dosavadního v roce 1899 a vysvěcen 6. července 1900. V závěru druhé světové války byl kostel velmi zničen, po válce byl díky přispění farníků znovuobnoven.\n\nPřehled duchovních správců od dob třicetileté války:\nOd 1. srpna 2012 byl administrátorem excurrendo P. Mgr. Mariusz Józef Sierpniak, MIC z Moravan. Toho od začátku července 2017 vystřídal jako administrátor excurrendo R. D. ThDr. Krzysztof Drzazga, kněz arcidiecéze Lublin.\n\nPravidelná setkávání probíhají každou druhou sobotu v měsíci na faře v Ořechově. Při bohoslužbách zpívá schola nejmenších a schola mládeže. Chrámový sbor pravidelně doprovází bohoslužby o Vánocích, Velikonocích a velkých církevních svátcích. Hnutí Modliteb matek existuje ve farnosti od roku 2004. Aktivní je Společenství svatého Peregrina Pro obě ořechovské farnosti vychází společný zpravodaj Peregrinek.\n\nOd začátku 90. let 20. století působí při farním kostele hudební skupina Fatima, hrající při bohoslužbách rytmické písně.\n\nNa 21. prosinec připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 20. listopadu.\n\nVe farnosti se pravidelně koná farní ples.\n\nVe farnosti se pravidelně pořádá tříkrálová sbírka. V roce 2015 její výtěžek činil v Ořechově 87 721 korun.\n\n"}
{"id": "900346", "url": "https://cs.wikipedia.org/wiki?curid=900346", "title": "Bludov (zámek)", "text": "Bludov (zámek)\n\nBludovský zámek je barokní zámek s pozdně renesančními prvky, situován v obci Bludov v okrese Šumperk. Je chráněn jako kulturní památka České republiky.\n\nNa místě dnešního zámku se nacházela tvrz, která byla postavena snad někdy v sedmdesátých letech 16. století. Jejím majitelem byl Jan z Boskovic. Po bitvě na Bílé hoře bylo bludovské panství zkonfiskováno a předáno Kryštofu Pavlovi z Lichtenštejna, který tuto pevnost přebudoval na pozdně renezanční zámek, který byl později barokně upraven. \n\nV roce 1710 byl zámek prodán Žerotínům, kteří jej vlastní dodnes. Hlavní žerotínskou rezidencí se zámek stal roku 1802, kdy Karel Ludvík ze Žerotína prodal zámek ve Velkých Losinách kvůli svým finančním problémům. Žerotínská knihovna, obrazárna, archivy a sbírka zbraní byla do Bludova přestěhována taktéž. Tyto artefakty byly po druhé světové válce zkonfiskovány státem a znovu umístěny do velkolosinských depozitářů, v rámci restitucí je ale Žerotínové získali zpět, ovšem část z nich se ve Velkých Losinách stále nachází, jsou tam zapůjčeny. Důvodem poválečné konfiskace byla údajná kolaborace Heleny Žerotínové s nacisty, ale v roce 1950 komise uznala, že její spolupráce byla vynucená. \n\nBěhem komunistické diktatury byl zámek pod správou obce Bludov, která jej využívala jako sídlo obecního úřadu, pošty a veřejné knihovny. Některé místnosti byly upraveny, aby více vyhovovaly svým novým účelům, bohužel rekonstrukce často nerespektovaly historický charakter zámku. \n\nBěhem 90. let 20. století byl zámek vrácen větvi Žerotínů, Mornstein-Zierotinům, jmenovitě Karlu Mornstein-Zierotinovi.\n\nVeřejná knihovna stejně jako obecní úřad byly přestěhovány do budov základní školy. Pošta své nové místo nalezla v budově obchodního střediska.\n\nZámek je užíván jako rezidence rodiny Mornstein-Zierotin, kteří nabízí ubytovací služby a správcují svůj nemovitý majetek. Barokní hala je užívána pro svatební ceremonie a koncerty klasické hudby. \n\nV bezprostředním sousedství zámku je anglický park, s několika cennými stromy a více než 600 let starou lípou.\n"}
{"id": "900347", "url": "https://cs.wikipedia.org/wiki?curid=900347", "title": "Zámeček", "text": "Zámeček\n\nSlovo zámeček má více významů:\n"}
{"id": "900365", "url": "https://cs.wikipedia.org/wiki?curid=900365", "title": "Ios (město)", "text": "Ios (město)\n\nIos nebo také Chora ( nebo ) je město na západním pobřeží řeckého ostrova Ios, jehož je největším sídlem jakožto i centrem stejnojmenné obce. Náleží k regionální jednotce Théra.\n\nPodle sčítání lidu v roce 2011 zde žilo 1754 obyvatel.\n\nK městu náleží přístav Gialos, který je centrem obchodu na ostrově. Centrum města je nepřístupné pro automobily kvůli svým úzkým uličkám a velké hojnosti schodů. nachází se v něm taverny, bar, diskotéky i hotely. Nedaleko města leží pahorek Skarkos, kde jsou archeologické vykopávky.\n\n"}
{"id": "900367", "url": "https://cs.wikipedia.org/wiki?curid=900367", "title": "Mistrovství Evropy v basketbalu žen 1964", "text": "Mistrovství Evropy v basketbalu žen 1964\n\n9. mistrovství Evropy v basketbalu žen proběhlo v dnech 6. – 13. září v Budapešti v Maďarsku.\n\nTurnaje se zúčastnilo 10 týmů, rozdělených do dvou pětičlenných skupin, z nichž první dva týmy postoupili do bojů o medaile. Týmy, které v základních skupinách skončily na třetím až šestém místě hrály o umístění. Mistrem Evropy se stalo družstvo Sovětského svazu.\n\n Rumunsko – Francie 42:41 (15:21)\n\n6. září 1964 (11:00) – Budapešť\n\n6. září 1964 (18:00) – Budapešť\n\n7. září 1964 (17:30) – Budapešť\n\n7. září 1964 (20:30) – Budapešť\n\n8. září 1964 (16:00) – Budapešť\n\n8. září 1964 (19:00) – Budapešť\n\n9. září 1964 (17:30) – Budapešť\n\n9. září 1964 (20:30) – Budapešť\n\n10. září 1964 (16:00) – Budapešť\n\n10. září 1964 (17:30) – Budapešť\n Bulharsko – Polsko 49:37 (20:12)\n\n6. září 1964 (9:30) – Budapešť\n\n6. září 1964 (20:00) – Budapešť\n\n7. září 1964 (16:00) – Budapešť\n\n7. září 1964 (19:00) – Budapešť\n\n8. září 1964 (17:30) – Budapešť\n\n8. září 1964 (20:30) – Budapešť\n\n9. září 1964 (16:00) – Budapešť\n\n9. září 1964 (19:00) – Budapešť\n\n10. září 1964 (19:30) – Budapešť\n\n10. září 1964 (20:30) – Budapešť\n Bulharsko – Rumunsko 66:44 (28:23)\n\n12. září 1964 (19:00) – Budapešť\n\n12. září 1964 (20:30) – Budapešť\n SSSR – Bulharsko 55:53 (22:20)\n\n13. září 1964 (19:00) – Budapešť\n\n ČSSR – Rumunsko 68:47 (37:24)\n\n13. září 1964 (17:30) – Budapešť\n NDR – Jugoslávie 61:55 (28:26)\n\n12. září 1964 (11:00) – Budapešť\n\n12. září 1964 (17:30) – Budapešť\n Polsko – NDR 49:41 (23:23)\n\n13. září 1964 (11:00) – Budapešť\n\n Jugoslávie - Maďarsko 56:49 (28:18)\n\n13. září 1964 (9:30) – Budapešť\n Itálie – Francie 50:43 (31:21)\n\n12. září 1964 (9:30) – Budapešť\n1. SSSR\n\n2. Bulharsko\n3. ČSSR\n"}
{"id": "900378", "url": "https://cs.wikipedia.org/wiki?curid=900378", "title": "Kanton Chagny", "text": "Kanton Chagny\n\nKanton Chagny ( ) je francouzský kanton v departementu Saône-et-Loire v regionu Burgundsko. Tvoří ho 14 obcí.\n\n"}
{"id": "900380", "url": "https://cs.wikipedia.org/wiki?curid=900380", "title": "Kanton Givry", "text": "Kanton Givry\n\nKanton Givry ( ) je francouzský kanton v departementu Saône-et-Loire v regionu Burgundsko. Tvoří ho 17 obcí.\n\n"}
{"id": "900381", "url": "https://cs.wikipedia.org/wiki?curid=900381", "title": "Třída Gowind", "text": "Třída Gowind\n\nTřída Gowind je označením rodiny válečných lodí vyvinutých francouzskou loděnicí DCNS. Zprvu bylo cílem programu prosazení loděnice DCNS na trhu korvet, přičemž později byla nabídka rozšířena o levnější oceánské hlídkové lodě, přičemž byla na náklady loděnice postavena a francouzskému námořnictvu zapůjčena prototypová jednotka \"L'Adroit\". V roce 2013 však došlo k vyčlenění stavby hlídkových lodí odvozených z rodiny Gowind pod joint venture značku Kership (55% loděnice Piriou a 45% DCNS). Korvety a lehké fregaty rodiny Gowind do roku 2015 objednala loďstva Egypta a Malajsie.\n\nLoděnice DCNS vyvinula rodinu Gowind z vlastní iniciativy s cílem prosadit se na trhu korvet. Poprvé své produkty tohoto typu představila v roce 2006 na výstavě Euronaval 2006. Jednalo se o několik verzí dvou základních typů moderních a výkonných korvet o výtlaku 1200–2500 tun. Zájem o až čtyři korvety mělo bulharské námořnictvo. DCNS byla roku 2007 blízko podpisu kontraktu, nakonec ale byla zakázka roku 2009 zrušena, protože zemi zasáhla hospodářská krize. Komerční neúspěch vedl k přehodnocení programu Gowind. Důležitým kritériem se stala finanční dostupnost plavidel. Nabídky plavidel rodiny Gowind se proto nadále neomezovala pouze na korvety určené k boji, ale i na výrazně levnější oceánské hlídkové lodě. Bylo přitom myšleno na nasazení speciálních sil, efektivní využití rychlých člunů RHIB a možnost využití bezposádkových plavidel a letadel.\n\nPřepracovaná plavidla byla veřejnosti poprvé představena roku 2008 na výstavě Euronaval. Jednalo se o plavidla čtyř základních typů o délce 85–105 metrů. Nejmenší varianta Gowind Control byla oceánskou hlídkovou lodí. Gowind Presence byla její zvětšenou variantou vybavenou hangárem pro vrtulník. Korveta typu Gowind Action byla bojovou variantou předcházející verze, vybavenou bohatší elektronikou a silnou výzbrojí, sloužící k napadání hladinových a vzdušných cílů. Největší a nejsilnější verze Gowind Combat jako jediná vycházela z původní podoby projektu \"Gowind\". Oproti verzi Action měla vyšší úroveň opatření k redukci signatur a mohla být vybavena také pro vyhledávání a ničení ponorek.\n\nPo vyčlenění stavby hlídkových lodí pod značku Kership v roce 2013 jsou nabízeny výhradně korvety.\n\nProtože se výrobci několik let nepodařilo získat zakázku, DCNS a část subdodavatelů na vlastní náklady postavily reklamní oceánskou hlídkovou loď \"L'Adroit\". Tu na zkoušku na roky 2012–2014 pronajalo francouzskému námořnictvu. Získané zkušenosti chce DCNS využít k zapojení do plánovaného tendru francouzského námořnictva na nové hlídkové lodě, které ve službě nahradí třídy \"D'Estienne d'Orves\" a \"P400\". Nyní již plavidlo patří do portfolia společnosti Kership.\n\nPlavidla typu Gowind Combat v roce 2011 zvítězily v malajsijském tendru na šest korvet pro program Second Generation Patrol Vessel. Malajsijské královské námořnictvo by je do služby chtělo zařadit v letech 2017–2020. Definitivní kontrakt zatím nebyl podepsán. Na výstavě LIMA 2013 bylo v březnu 2013 upřesněno, že malajsijská plavidla budou oproti předpokladům poněkud větší, dosáhnou délky 111 m a výtlaku 3000 t a nadále budou řazeny k fregatám. Potvrzena byla výzbroj 57mm kanónem Bofors Mk.3 ve stealth dělové věži. Bojový řídící systém bude francouzského typu SETIS, systém řízení palby využije střelecký radar TMX/EO Mk 2 a oprotronický systém TMEO Mk2 firmy Rheinmetall. Pro pohon fregat byly zvoleny německé diesely MTU.\n\nV březnu 2014 bylo oznámeno, že si korvety typu Gowind vybralo egyptské námořnictvo. Neuspěly projekty loděnic ThyssenKrupp Marine Systems (MEKO) a Damen Schelde group (třída \"Sigma\"). V červnu 2014 byly objednány čtyři jednotky třídy \"El Fateh\". Egyptské lodě nesou označení Gowind 2500, neboť jejich plánovaný výtlak je 2400 t. Stavba první egyptské korvety \"El Fateh\" (971) byla zahájena v květnu 2015 loděnicí v Lorientu. Plavidlo bylo na vodu spuštěno 17. září 2016. Dodání prototypu je plánováno na rok 2017. Zbylé tři jednotky budou postaveny v Egyptě v Alexandrii.\n\nPlavidla budou vybavena bojovým řídícím systémem SETIS. Výzbroj budou tvořit například protilodní střely Exocet a protiletadlové řízené střely VL MICA. Pohonný systém budou tvořit diesely a vodní trysky, přičemž plavidla budou dosahovat rychlosti 27 uzlů.\n\nV červenci 2019 byl oznámen vítěz tendru na čtyři univerzální korvet pro rumunské námořnictvo, kterým je typ \"Gowind 2500\". První jednotku má postavit francouzská loděnice Naval Group a zbývající tři její rumunská partnerská loděnice Șantierul Naval Constanța (SNC). Neuspěla třída \"Sigma\" nizozemské loděnice Damen Group a derivát katarské třídy \"Doha\" od italské loděnice Fincantieri. Součástí připravovaného kontraktu má být modernizace stávajících rumunských fregat typu 22 Broadsword.\n\nFrancouzský prezident Emmanuel Macron během návštěvy SAE v listopadu 2017 oznámil, že námořnictvo Spojených arabských emirátů objednalo dvě korvety třídy \"Gowind\" s opcí na další dvě. Plavidla postaví loděnice DCNS ve spolupráci s lokální loděnicí Abu Dhabi Shipbuilding (ADSB). Vyjednání kontraktu zabralo 17 měsíců. K jeho podpisu došlo 25. března 2019. Plavidla budou mít francouzský bojový řídící systém SETIS, protilodní střely Exocet a protiletadlové střely ESSM.\n\nPlavidla třídy \"Gowind\" se rovněž účastní tendru na nové kutry Americké pobřežní stráže. Loděnice DCNS je nabízí společně s americkou loděnicí VT Halter Marine.\n"}
{"id": "900384", "url": "https://cs.wikipedia.org/wiki?curid=900384", "title": "Kanton Montchanin", "text": "Kanton Montchanin\n\nKanton Montchanin ( ) je francouzský kanton v departementu Saône-et-Loire v regionu Burgundsko. Tvoří ho pět obcí.\n\n"}
{"id": "900385", "url": "https://cs.wikipedia.org/wiki?curid=900385", "title": "Masarykovo gymnázium Příbor", "text": "Masarykovo gymnázium Příbor\n\nMasarykovo gymnázium, Příbor je státní příspěvková organizace nabízející jak čtyřleté, tak osmileté studium.\n\nDne 18. září 1902 do školy poprvé nastoupilo 56 žáků, kde byli vzděláváni šesti učiteli. V roce 1909 měla škola první absolventy. Na reálné gymnázium byla škola změněna v roce 1912 a od roku 1946 nese škola název Masarykovo gymnázium.\n\nZe začátku se vyučovalo v pronajatých prostorách, proto byla v letech 1903-1904 postavena nová budova, ve které probíhá výuka dodnes. Pouze během druhé světové války tato budova sloužila potřebám německého gymnázia a vojenského lazaretu. Po roce 1989 byla škola opravena a rekonstruována a v roce 2006 byla přistavěna nová tělocvična.\n\n\n\n\nPro potřeby výuky i administrativy je škola vybavena počítačovou sítí a internetem, má tři jazykové učebny pro výuku cizích jazyků a čtyři odborné učebny s audiovizuální technikou. Výuku zajišťují aprobovaní učitelé.\n\nMaximální kapacita školy je 480 žáků a je využívána na 100 %. Po ukončení studia jde většina absolventů na vysoké školy s různým zaměřením a jejich úspěšnost při přijímacích zkouškách je velmi vysoká.\n\n"}
{"id": "900386", "url": "https://cs.wikipedia.org/wiki?curid=900386", "title": "Jan Skoupý", "text": "Jan Skoupý\n\nJan Skoupý (* 4. prosinec 1981 v Mladé Boleslavi) je bývalý český profesionální fotbalista. Nastupoval na pozici obránce. V současné době působí jako masér u týmu FK Mladá Boleslav.\n\nDlouhá léta působil v týmu FK Mladá Boleslav, kde si také zahrál nejvyšší fotbalovou soutěž. V a-týmu se však trvaleji neprosadil a tak byl buď posílán do rezervy nebo na zkoušky do jiných týmů (např. SK Dynamo České Budějovice, FK Chmel Blšany).\n\nJeho další kariéru přibrzdily zdravotní komplikace, kvůli kterým musel svou kariéru ukončit. Dnes působí v týmu FK Mladá Boleslav jako masér.\n\n"}
{"id": "900387", "url": "https://cs.wikipedia.org/wiki?curid=900387", "title": "Psychrolutes marcidus", "text": "Psychrolutes marcidus\n\nPsychrolutes marcidus, též „sliznatá ryba“ je druh hlubinné ryby z čeledi tlustohlavcovitých, která obývá hluboké pobřežní vody u Austrálie a Tasmánie.\n\nRyba žije v hloubkách mezi 800 až 1500 metry, kde je mnohonásobně vyšší tlak než u hladiny. V takovém prostředí by byl plynový měchýř, který většině ryb umožňuje volně se vznášet v různých hloubkách, neúčinný. Místo toho je tělo ryby tvořeno převážně rosolovitou hmotou, jež má mírně menší hustotu než voda, což jí umožňuje vznášet se nad mořským dnem a neplýtvat přitom zbytečně energií na plavání.\n\nSliznatá ryba dorůstá asi 30 cm délky, je druhotně bezobratlá a nemá žádné kosti, což ovlivňuje tvar jejího těla. Relativní nedostatek svalové hmoty pro ni neznamená nevýhodu, jelikož se převážně živí tím, co jí moře přinese až „pod nos“.\n\nTyto ryby se stávají vedlejším úlovkem při rybolovu pomocí sítí tažených po mořském dně. Takový hlubokomořský lov v oblastech jejich jediného výskytu – v australských pobřežních vodách – může vážně ohrozit existenci tohoto rybího druhu.\n\nO sliznaté rybě se tvrdí, že je nejošklivější rybou, či dokonce jedním z nejošklivějších živočichů na světě.\n\n\n"}
{"id": "900398", "url": "https://cs.wikipedia.org/wiki?curid=900398", "title": "Rex Cawley", "text": "Rex Cawley\n\nWarren Jay (\"Rex\") Cawley (* 6. července 1940 Highland Park, Michigan) je bývalý americký atlet, olympijský vítěz v běhu na 400 metrů překážek z roku 1964.\n\nSpecializoval se na trať 400 metrů překážek. Při amerických předolympijských kvalifikačních závodech v roce 1964 vytvořil světový rekord 49,1 s. V samotném olympijském finále zvítězil časem 49,6, když porazil druhého v cíli Johna Coopera z Velké Británie o půl sekundy. Sportovní kariéru zakončil v následující sezóně.\n\n"}
{"id": "900399", "url": "https://cs.wikipedia.org/wiki?curid=900399", "title": "Petr Joukl", "text": "Petr Joukl\n\nPetr Joukl (* 22. březen 1983 v Hrčavě) je český profesionální fotbalista. Nastupuje na pozici záložníka. V současné době působí v týmu FK Fotbal Třinec.\n\nS velkým fotbalem začal v Mostech u Jablunkova. Následně působil v Třinci a zkusil si i nejvyšší fotbalovou soutěž v dresu Baníku Ostrava. Dlouhodoběji se však v A-týmu neprosadil a vrátil se do Třince, kde dodnes působí.\n\n"}
{"id": "900403", "url": "https://cs.wikipedia.org/wiki?curid=900403", "title": "Glenn Davis", "text": "Glenn Davis\n\nGlenn Ashby \"Jeep\" Davis (12. září 1934 Wellsburg, Západní Virginie – 28. ledna 2009 Barberton, Ohio) byl americký atlet, běžec, trojnásobný olympijský vítěz.\n\nJako první člověk na světě zaběhl trať 400 metrů překážek pod 50 sekund - v roce 1956 dosáhl času 49,5 (a v roce 1958 tento čas vylepšil na 49,2). Zvítězil na této trati na olympiádě v Melbourne v roce 1956 i v Římě v roce 1960. Zde byl rovněž členem vítězné štafety USA (ve složení Jack Yerman, Earl Young, Glenn Davis a Otis Davis) na 4×400 metrů, která zvítězila v novém světovém rekordu 3:02,2.\n\nPo skončení atletické kariéry se stal profesionálním hráčem amerického fotbalu v týmu Detroit Lions.\n\n"}
{"id": "900420", "url": "https://cs.wikipedia.org/wiki?curid=900420", "title": "Dlouhososka velká", "text": "Dlouhososka velká\n\nDlouhososka velká (\"Bombylius major\") je dvoukřídlý hmyz z čeledi dlouhososkovitých.\n\nDosahuje délky 8-12 mm, sosák 6-7 mm. Jde o výborného letce, který dokáže, podobně jako kolibřík, sát nektar z květů za letu. Zvýšenou aktivitu projevují samičky zjara. Do prvních květů kladou vajíčka. Vylíhlé larvy se přichytí na drobné včely, které navštíví květ a vniknou takto do jejich hnízda. Zde se larva živí pylem a včelími larvami. Parazituje takto především na pískorypkách. Na rozdíl od včel mají dlouhososky jen jeden pár křídel. Velikost 8-16 mm. Vyskytuje se brzy na jaře (od března do května) na loukách v blízkosti vod, nejčastěji na květech hluchavek. Velmi dobře létá. Často se vznáší ve vzduchu na jednom místě.\n\n"}
{"id": "900429", "url": "https://cs.wikipedia.org/wiki?curid=900429", "title": "Marián Kolmokov", "text": "Marián Kolmokov\n\nMarián Kolmokov (* 23. března 1991 v Nitra) je slovenský fotbalový obránce, v současnosti působící v FK Slovan Duslo Šaľa.\n\nSvou fotbalovou kariéru začal v FC Nitra, kde se přes mládežnické kategorie dostal tento obránce do A-týmu. Jedná se o velký talent slovenského fotbalu. V zimě 2013-14 zamířil na hostování do FK Slovan Duslo Šaľa.\n\nKolmokov působil v mládežnických reprezentacích Slovenska včetně týmu do 21 let. Zúčastnil se kvalifikace na Mistrovství Evropy hráčů do 21 let 2013 konaného v Izraeli, kde Slovensko obsadilo s 15 body druhé místo v konečné tabulce skupiny 9 za první Francií (21 bodů). Skóroval 11. října 2011 proti domácímu Lotyšsku (výhra Slovenska 6:0). Slovensko se na závěrečný šampionát neprobojovalo přes baráž, v níž vypadlo po prohrách 0:2 doma i venku s Nizozemskem.\n\n"}
{"id": "900433", "url": "https://cs.wikipedia.org/wiki?curid=900433", "title": "Peter Mičic", "text": "Peter Mičic\n\nPeter Mičic (* 30. dubna 1986 v Púchově) je slovenský fotbalový obránce, aktuálně působí v klubu MFK Lokomotíva Zvolen.\n\nSvou fotbalovou kariéru začal v FK Púchov. Mezi jeho další angažmá patří: FK Dukla Praha, KS Polkowice, FC Nitra a Lokomotíva Zvolen.\n\n"}
{"id": "900435", "url": "https://cs.wikipedia.org/wiki?curid=900435", "title": "Martin Boszorád", "text": "Martin Boszorád\n\nMartin Boszorád (* 13. listopadu 1989, Nitra) je slovenský fotbalový obránce, od léta působí v FC ViOn Zlaté Moravce – Vráble.\n\nSvou fotbalovou kariéru začal v FC Nitra, kde se přes mládežnické kategorie dostal v roce 2008 do A-týmu.\n\nV lednu 2015 byl na testech v MFK Ružomberok, kam nakonec přestoupil. Podepsal smlouvu na 1½ roku. V létě 2016 zamířil do FC ViOn Zlaté Moravce – Vráble.\n\n"}
{"id": "900436", "url": "https://cs.wikipedia.org/wiki?curid=900436", "title": "Ján Harbuľák", "text": "Ján Harbuľák\n\nJán Harbuľák (* 15. listopadu 1988 v Nitře) je slovenský fotbalový obránce, od roku 2008 působící v A-týmu FC Nitra. Jeho otec Ján Harbuľák byl také prvoligovým fotbalistou.\n\nSvou fotbalovou kariéru začal v FC Nitra, kde se přes mládežnické kategorie dostal tento obránce do A-týmu. Jedná se o velký talent slovenského fotbalu.\n\n"}
{"id": "900439", "url": "https://cs.wikipedia.org/wiki?curid=900439", "title": "Filip Moravčík", "text": "Filip Moravčík\n\nFilip Moravčík (* 27. července 1991, Nitra) je slovenský fotbalový záložník, od roku 2010 působí v A-týmu FC Nitra.\n\nSvoji fotbalovou kariéru začal v FC Nitra, kde s výjimkou hostování v MFK Topoľčany v roce 2011, působí dodnes.\n\n"}
{"id": "900440", "url": "https://cs.wikipedia.org/wiki?curid=900440", "title": "Shooting Stars SC", "text": "Shooting Stars SC\n\nShooting Stars SC (zkráceně 3SC) je nigerijský fotbalový klub sídlící v Ibadanu. Byl založen roku 1960 pod názvem WNDC (West Nigeria Development Company), klubové barvy jsou modrá a bílá. V roce 1972 byl zakládajícím členem Nigeria Premier League. Nejvyšší soutěž vyhrál pětkrát v letech 1976, 1980, 1983, 1995 a 1998. V roce 1976 získal Pohár vítězů pohárů CAF, stal se tak prvním nigerijským vítězem některého kontinentálního poháru. V roce 1992 přidali hráči 3SC prvenství v Poháru CAF, v Lize mistrů CAF byli dvakrát ve finále (1984 a 1996). Nejznámějším hráčem v historii klubu byl Rashidi Yekini.\n\nhttp://www.shootingstarssc.com\n"}
{"id": "900443", "url": "https://cs.wikipedia.org/wiki?curid=900443", "title": "Matej Král", "text": "Matej Král\n\nMatej Král (* 28. prosince 1990, v Nitře) je slovenský fotbalový záložník, od roku 2009 působící v A-týmu FC Nitra.\n\nSvou fotbalovou kariéru začal v FC Nitra, kde se popracoval až do prvního mužstva a obléká jeho barvy dodnes. Ukazuje se jako velký příslib do budoucna.\n"}
{"id": "900444", "url": "https://cs.wikipedia.org/wiki?curid=900444", "title": "Proliferace jabloně", "text": "Proliferace jabloně\n\nProliferace jabloně je bakteriální choroba, způsobená fytoplazmou Candidatus Phytoplasma mali. Proliferace jabloně je významnou chorobou jabloní, známou již od počátku 20. století, která se vyskytuje ve většině oblastí pěstování jabloní v Evropě a v mnoha evropských zemích působí značné ekonomické škody. Původně byla považována za fyziologické onemocnění. Její infekční původ byl zjištěn až v 50. letech v Itálii. Zprvu byla považována za virózu. Později byla nalezena tělíska podobná mykoplazmám (tzv. MLO organizmy) a dle nejnovějšího názvosloví je proliferace jabloní zařazena mezi fytoplazmy. Je geneticky příbuzná s odumíráním hrušní (pear decline) a evropskou žloutenkou peckovin (ESFY).\n\n\"Candidatus Phytoplasma prunorum\" (fytoplazma evropské žloutenky peckovin, ESFY) a \"Candidatus Phytoplasma mali\" (fytoplazma proliferace jabloně, AP) patří v podmínkách České republiky k hospodářsky nejvýznamnějším druhům fytoplazmy. \n\nPHYPMA\n\nFytoplazmy jsou řazeny do třídy \"Mollicutes\" a rodu „Candidatus Phytoplasma“. \n\nProliferace jabloně je rozšířena ve většině evropských zemí. , k významnému šíření docházelo zejména v 70. letech výsadbovým materiálem. Zavedením kontroly a důsledných selekcí postupně došlo ke snížení výskytu. Od 90. let dochází v mnoha zemích k opětovnému šíření choroby. Např. průzkumy v Německu prokázaly, že jsou infikovány téměř všechny stromy starší 8 let. Velmi vysoké je i zamoření intenzivních výsadeb. \n\nNa území České republiky pochází první údaje o výskytu této choroby z 60. let. Na území ČR je v posledních letech rovněž pozorován zvýšený výskyt.\n\nHlavními, ačkoliv ne jedinými, hostiteli patogena jsou druhy rodu jabloň (\"Malus\" Mill.). Jabloň domácí (\"Malus\"×\"domestica\") patří mezi silně vnímavé druhy, přičemž řada dalších druhů jabloní je ještě citlivějších. Jedinou doposud zjištěnou výjimkou je poměrně odolný japonský druh jabloň Sieboldova (\"Malus sieboldii\").\nOjediněle jsou nacházeny také alternativní hostitelské druhy, jako např. některé peckoviny (třešeň, meruňka, švestka) a další ovocné a lesní dřeviny (hrušeň, hloh) i zástupci bylinných druhů (lilie, jiřina, šalvěj, jetel, svlačec a jiné plevele). S výjimkou hlohu však není jisté, zda v epidemiologii choroby mají nějakou úlohu. \n\nNejnáchylnější odrůdy jsou: Golden Delicious, Coxova oranžová reneta, Jonatán, Starkrimson Delicious, a z vegetativních podnoží M IV.\n\nFytoplazmy se v rostlinách nacházejí pouze v cévních svazcích (v sítkovicích lýka) a zvláště v dřevinách jsou v různých částech rostliny rozšířeny velmi nerovnoměrně. Koncentrace fytoplazem v nadzemní i podzemní části jabloně v průběhu roku kolísá. Fytoplazmy se lépe množí při nižších teplotách, a proto vysoké letní teploty jejich koncentraci v pletivech nadzemních částí snižují.\n\n\nProjevy příznaků a jejich intenzita nejsou stejné ani u matečné rostliny a rostlin z ní vypěstovaných. Nebezpečná je i další vlastnost této choroby – přecházení do latentního stavu a někdy i několikaleté období latence. Příznaky proliferace se objevují většinou jen u intenzivně rostoucích rostlin, především mladých rostlin krátce po napadení, u starších, déle napadených rostlin se objevují méně nebo nejsou vůbec.\nV mnoha zemích bylo zjištěno, že experimentálně infikované plodné stromy nebyly vizuálně postiženy po dobu 5 a více roků po infekci. Jsou popisovány případy, kdy se symptomy objeví pouze v tzv. šokovém stadiu a ne u všech infikovaných stromů. Někdy symptomy po 3 – 6 letech trvání zmizí a později se znovu objeví. Příznaky se mohou projevit po provedení hlubšího řezu. \n\nTypickými příznaky napadení jabloní fytoplazmou proliferace jabloně je proliferace oček, prorůstání oček a výhonů (metlovitost) a zvětšení palistů. Zvětšení palistů však nemusí být na všech odrůdách stejně zřetelné. Nové metlovité výhony začínají prorůstat obvykle v druhé polovině vegetace.Metlovitost na starších stromech může být indukována také silným zpětným řezem, po kterém znovu následuje intenzivní růst výhonů. \n\nListy jsou obvykle menší a palisty jsou typicky zvětšené. Kvetení je opožděné. Infikované zaschlé květy neopadávají. Stopky květů i plodů jsou nápadně dlouhé. Výrazně je snížená velikost a kvalita (chuť, vybarvení) plodů, snížená vitalita a růst, předčasné olistění, pozdní a opakované kvetení, chloróza a červenání listů, které jsou menší s kratší stopkou. Konce výhonů mohou být růžicovité, také se mohou objevit nekrózy na kůře. Průvodním znakem napadení proliferací je zvýšená citlivost k napadení padlím jabloně (\"Podosphaera leucotricha\"). \n\nJabloň mohou napadat jiné fytoplazmy s projevem příznaků podobným proliferaci jabloně. Především ze skupin žloutenky aster a stolburu, a to i Po silném řezu často následuje u vzrůstných odrůd jabloně jako reakce silné obrůstání. Pokud je takové zmlazení například provedeno v nevhodnou dobů může poněkud připomínat některé symptomy napadení proliferací jabloně (metlovitost). \n\nChlorózy a barevné změny mohou být způsobené nedostatečnou výživou, zejména jsou-li na stromě pouze tyto příznaky. Růžicovitost výhonů způsobuje nejčastěji nedostatek zinku. Příznaky podobné nedostatku vody a živin způsobují také tracheomykózy.\n\nFytoplazmy nejsou přenosné mechanicky ani semeny či pylem. Přenos patogena provádějí hmyzí přenašeči (mery, křísi) a člověk prostřednictvím vegetativně množeného rostlinného materiálu. Infekčním se hmyz stává až po uplynutí určité inkubační doby od styku s infikovanou rostlinou, přenašeč zůstává infekční po celý život.\n\nFytoplazmu proliferace jabloně v našich podmínkách přenáší mera \"Cacopsylla picta\" a mera černožilná (\"Cacopsylla melanoneura\"), v jiných částech Evropy také křísek trnkový (\"Fieberiella florii\").\n\nMezi jednotlivými druhy přenašečů jsou velké rozdíly jak v schopnosti přenosu fytoplazem, tak i v intenzitě jejich výskytu. Obecně se dá říct, že největší schopnost přenosu má mera \"Cacopsylla picta\", výrazně menší mera černožilná a nejmenší křísek trnkový. Mera černožilná je nejhojnější merou na našem území, hlavní hostitelskou rostlinou je hloh, ale její vývoj může proběhnout i na hrušních, jabloních a mišpulích. Hostitelskými rostlinami mery \"Cacopsylla picta\", na kterých probíhá její vývoj, jsou jabloně. Křísek trnkový je polyfágní druh, tedy potenciálně schopný přenášet proliferaci i na další hostitelské rostliny. Tyto vektory migrují desítky a více kilometrů a zimují na jehličnanech ve vyšších polohách (v ČR přednostně na smrku). \n\nZcela nesporná je vysoká hospodářská škodlivost, zvláště v době, kdy dochází k šokovému projevu příznaků a znehodnocení úrody. Sklizeň je malá, ztráty na úrodě mohou být v rozsahu 10 - 78 % oproti sklizni ze zdravých stromů. Napadené plody jsou často nevybarvené. Slupka plodů je silnější a drsnější a chuť je horší, plody obsahují méně aromatických látek, cukru i kyselin.\n\nVšechna ochranná opatření jsou pouze nepřímá a zahrnují především důslednou fytosanitární kontrolu množitelských porostů a testování a ozdravování výchozích šlechtitelských a množitelských materiálů. Množitelské výsadby je nutno zakládat v oblastech bez výskytu fytoplazem. \n\nDůsledná likvidace napadených rostlin a to jak ve vlastních výsadbách, tak i v jejich okolí, zpomaluje šíření infekce. Možná je také preventivní insekticidní ochrana v době náletu mer.\n\nPředmětem výzkumu je ochrana prostřednictvím rezistentních podnoží. Probíhá šlechtění podnoží \"Malus sieboldii\".\n\nPři migraci potenciálních přenašečů fytoplazmy na jaře, je monitorován výskyt druhu \"C. pruni\" ve výsadbách meruněk a druhů \"C. picta\" a \"C. melanoneura\" ve výsadbách jabloní. Při orientačním hodnocení počátku náletu mer je vhodné zjistit i výskyt mer na trnkách a hlozích, kam mery migrují nejdříve. \n\nSledování náletu jedinců přezimující generace se provádí pomocí žlutých lepových desek, které jsou vyvěšovány do koruny stromů, pokud možno ve výšce 1,5 až 2 m nad zemí. Celkem 5 lepových desek má být umístěno na návětrnou stranu výsadby, a to tak, že první z nich je zavěšena na \nokraj výsadby a další ve vzdálenosti asi 20 m diagonálně směrem do středu výsadby. Lepové desky mají být umístěny v týdenních intervalech od poloviny února do doby vrcholení náletu. Insekticidy proti merám se doporučuje aplikovat při současném splnění následujících podmínek:\n\nFytoplazma proliferace jabloně je podle zákona regulovaným škodlivým organismem.\n\n"}
{"id": "900447", "url": "https://cs.wikipedia.org/wiki?curid=900447", "title": "Šimon Šmehyl", "text": "Šimon Šmehyl\n\nŠimon Šmehyl (* 9. února 1994, Topoľčany) je slovenský fotbalový útočník či záložník, od července 2016 působící v týmu TJ Spartak Myjava. Je bývalý mládežnický reprezentant Slovenska.\n\nSvoji fotbalovou kariéru začal v OFK Solčany. Od svých 11 let působil v FC Nitra, kde získal v žákovské kategorii slovenský titul. V létě 2012 se propracoval do prvního mužstva. V sezoně 2012/13 sestoupil s klubem do druhé nejvyšší soutěže.\n\nNa startu zimním přípravy 2015/16 byl na testech v FK Senica, kam v únoru 2016 přestoupil a podepsal kontrakt na tři a půl roku. Ve slovenské nejvyšší soutěži v dresu Senice debutoval pod trenérem Dušanem Vrtěm v ligovém utkání 20. kole (27. 2. 2016) proti FO ŽP Šport Podbrezová (prohra Senice 0:1), odehrál 84 minut. Celkem za tým během půl roku odehrál 12 ligových zápasů, ve kterých se gólově neprosadil.\n\nV červenci 2016 zamířil na přestup do mužstva TJ Spartak Myjava.\n\nNastupoval za slovenské mládežnické reprezentace U15, U17, U18.\n\nV roce 2012 se stal reprezentantem své země v kategorii do 19 let, poté se objevil i v týmu U20 a U21.\n\n"}
{"id": "900450", "url": "https://cs.wikipedia.org/wiki?curid=900450", "title": "Brandaris", "text": "Brandaris\n\nBrandaris (240 m n.m.) je kopec na ostrově Bonaire v jižním Karibiku při pobřeží Venezuely. Jedná se o nejvyšší bod ostrova i stejnojmenného nizozemského zvláštního správního obvodu. Kopec se nachází v severozápadní části ostrova na území Národního parku Washington-Slagbaai asi 7 km severozápadně od města Rincon.\n\n"}
{"id": "900466", "url": "https://cs.wikipedia.org/wiki?curid=900466", "title": "Zakrslost chryzantém", "text": "Zakrslost chryzantém\n\nZakrslost chryzantém je choroba chryzantém způsobená viroidem (Chrysanthemum stunt viroid (CSVD00)). Zakrslost chryzantémy byla původně považována za virovou infekci. Viroidy jsou nejmenší patogeny rostlin, menší než viry a jsou tvořeny jednovláknovou kruhovou RNA bez obalového proteinu. Viroid zakrslosti chryzantémy patří mezi teplomilné parazity rostlin, kteří se replikují nejrychleji při vyšších teplotách (až 35 °C). Šíření viroidů způsobuje především člověk, a to přemisťováním vegetativně množeného materiálu. Viroid zakrslosti chryzantémy je přenosný kontaktem, přes nářadí a stroje při ošetřování. \n\nViroid zakrslosti chryzantémy (Chrysanthemum stunt viroid, CSVd) náleží do rodu \"Pospiviroid\", čeledi \"Pospiviroidae\". \n\nChryzantéma je celosvětově druhou nejdůležitější okrasnou rostlinou pěstovanou k řezu. Při projevu příznaků napadení, jako jsou menší, vybledlé květy, nerovnoměrné kvetení a výrazná, až 50% zakrslost rostlin, dochází ke značným ztrátám. Postižené rostliny jsou většinou neprodejné. Ztráty v Austrálii při infekcí CSVd v roce 1987, dosahovaly výše 3 milionů dolarů. Podobné riziko hrozí citlivým kulturám, jako je např. kopretinovec nebo jiřina, kde dochází k rychlému odumírání napadených rostlin.\n\nV roce 2009 byly komerční kultury chrysantém na jižní Moravě výrazně poškozeny viroidem zakrslosti chrysantémy. Patogen byl identifikován Státní rostlinolékařskou správou (SRS). Nejpravděpodobněji se však viroid dostal do skleníků českých producentů s řízky dodávanými ze zemí za hranicemi ČR. SRS zjistila, že příslušní pěstitelé nakoupili v roce 2009 od tuzemských obchodníků řízky chryzantém pocházející z Německa, Belgie a Nizozemska. Celkem šlo o desetitisíce rostlin.\n\nViroid zakrslosti chryzantémy je ekonomicky významný škodlivý organismus, který je podle vyhlášky č. 215/2008 Sb., o opatřeních proti zavlékání a rozšiřování škodlivých organismů rostlin a rostlinných produktů, v platném znění, zařazen do seznamu škodlivých organismů, jejichž zavlékání a rozšiřování je zakázáno, pokud se vyskytují na určitých rostlinách.\n\nChoroba zakrslost chryzantém byla poprvé zaznamenána a popsána v roce 1945 v USA, kde působila závažné škody na chryzantémách. V pozdějších letech byl výskyt této choroby a jejího původce uváděn z řady zemí celého světa. Dnes je široce rozšířena prakticky ve všech zemích, kde se pěstují chryzantémy. V posledních letech bylo navíc v některých zemích (Nizozemsko, Japonsko, Kanada) zjištěno šíření i na další druhy hostitelských rostlin.\nPrvní úředně potvrzený výskyt CSVd v ČR byl zjištěn v roce 2005 na rostlinách chryzantémy na jedné lokalitě. Další výskyty byly zaznamenány v roce 2009, v několika komerčních pěstírnách. Původ infekcí nebyl zcela prokázán, ale nejpravděpodobnějším zdrojem byly dodávky řízků chryzantém z jiných států Evropské unie. Přibližně ve stejné době jako v ČR byly nové infekce CSVd dokumentovány také např. ve Slovinsku, a to na rostlinách dovezených z Německa. Patogen byl nalezen na stejných odrůdách na kterých byl nalezen v ČR. V roce 2010 byl výskyt v ČR potvrzen u rostlin a řízků chryzantém dodaných z Belgie, Německa a Polska. Nově byl v ČR CSVd prokázán také na rostlinách lilku jasmínovitého.\n\nCelkem bývá napadáno 39 druhů, avšak na některých nejsou znatelné příznaky napadení. \n\nPříznaky napadení na chryzantémách a jejich intenzita závisí na odrůdě a podmínkách pěstování. Projevy příznaků zesiluje vyšší intenzita světla a tepla. Infikované řízky hůře zakořeňují. Mnohé kultivary mají bezpříznakový průběh infekce, jindy se choroba projeví jako náhlé odumření rostlin. Petúnie jsou nejčastěji bez příznaků, u některých odrůd cinerárií a petúnií se může objevit zakrslost. \n\nHabitus: Rostliny mohou být menší 30-50 % výšky. Na jiřinách, petůniích a kopretinovci se může objevit zakrslost.\n\nKvět: Květy citlivých odrůd mohou být menší, někdy vybledlé barvy. Kvetení bývá vlivem napadení uspíšeno, o několik dní až tři týdny. U jiřin se může objevit drobnokvětost.\n\nOlistění: Listy jsou nejčastěji bez příznaků, listy zakrslých rostlin však mohou být menší a světlejší, především na horní části rostliny. Okraje spodních listů se stáčejí směrem nahoru. U jiných odrůd se na listech vytváří různě intenzivní, menší, difúzní, okrouhlé chlorotické skvrny, jen výjimečně jsou skvrny velké, výrazné a žluté. Na jiřinách se může objevit drobnolistost.\n\nU petůnie je možná záměna s virovou infekcí, neboť petúnie jsou napadány celou řadou různých virů. Za příznaky podobné napadení viroidem zakrslosti chryzantémy mohou být považovány například světlé chlorotické skvrny na listech způsobené virem B chryzantémy (CVB), chlorotické skvrny na listech a zakrslost způsobené virem mozaiky okurky a poškození květů virem aspermie rajčete. Na chryzantémách byl popsán i další viroid, Chrysanthemum chlorotic mottle viroid z rodu \"Pelamoviroid\", čeledi \"Avsunviroidae\", s mírně odlišnými příznaky.\n\nCSVd je přenosný vegetativně, mechanicky, semeny a pylem (přenos viru pouze na semeno). Nejdůležitější způsob šíření CSVd je vegetativní přenos infikovanými rostlinami a řízky. \n\nVzhledem k schopnosti mechanického přenosu je proto nebezpečím také přenos viroidu při ošetřování, především zaštipování, vyštipování a odběru řízků. Pro vývoj příznaků napadení je optimální velká světelná intenzita a teploty mezi 26-29°C. Při teplotách nad 30°C nebo při nízkých teplotách za nedostatku světla (pod 12°C) dochází k maskování příznaků.\n\nPřípadné podezření lze potvrdit nebo vyloučit pouze pomocí přesných laboratorních metod. Přítomnost infekce v rostlinách lze rovněž zjistit také pomocí biologických testů očkováním indikátorových rostlin. \n\nNejdůležitějším způsobem ochrany proti šíření viroidů jsou preventivní opatření.\n\nPoužití zdravého sadbového materiálu pocházejícího ze zdravých rostlin. Při podezření na výskyt infekce je při ošetřování podezřelé partie rostlin nezbytné dodržovat hygienické zásady tak, aby nevznikalo riziko šíření infekce na zdravé partie rostlin. \n\nViroid zakrslosti chryzantémy je podle vyhlášky č. 215/2008 Sb., o opatřeních proti zavlékání a rozšiřování škodlivých organismů rostlin a rostlinných produktů, v platném znění, zařazen do seznamu škodlivých organismů, jejichž zavlékání a rozšiřování je zakázáno. Při zjištění podezření z výskytu CSVd u rostlin chryzantémy, podléhajících fytosanitární regulaci, nařídí Státní rostlinolékařská správa mimořádná rostlinolékařská opatření podle § 76 zákona č. 326/2004 Sb. \n\n"}
{"id": "900468", "url": "https://cs.wikipedia.org/wiki?curid=900468", "title": "XFree86", "text": "XFree86\n\nXFree86 je v informatice název implementace grafického prostředí (GUI) X Window System. Program byl původně napsán pro unixové operační systémy pro IBM PC kompatibilní počítače, ale nyní je k dispozici pro mnoho jiných platforem. XFree86 je svobodný a otevřený software vydaný pod licencí XFree86 verze 1.1 a vyvíjený společností XFree86 Project, Inc. Hlavním vývojářem je David Dawes.\n\nPo většinu devadesátých let a na počátku 21. století byl tento projekt zdrojem řady inovací pro X Window System a do začátku roku 2004 byl na Linuxu a BSD používán prakticky celosvětově. V únoru roku 2004, s verzí 4.4.0, \"XFree86 Project\" přijal licenční změny, díky kterým se stal nekompatibilní s licencí GPL Free Software Foundation. Většina otevřených operačních systémů používajících XFree86 shledala potenciální právní aspekty nepřijatelné a přešla na jinou vývojovou odnož (tzv. fork) rozvětvenou v době před změnou licence.\n\nXouvert byla první, ale neúspěšnou odnoží (forkem). Další odnož s názvem X.Org se brzy stala dominantní. Většina \"XFree86\" vývojářů se také přesunula do X.Org. Poslední změna do \"XFree86\" CVS byla provedena 1. února 2009 (resp. v březnu 2013).\n\nZatímco \"XFree86\" byl používán ve většině distribucí před změnou jeho licence ve verzi 4.4.0, po změně byl většinou nahrazen jeho vývojovou větví X.Org a v dnešní době se používá jen zřídka. Poslední zbývající distribuce operačního systému používající \"XFree86\" patří NetBSD, který ve výchozím nastavení stále v některých distribucích používá verzi 4.5.0 (ačkoli X.Org lze nainstalovat z pkgsrc).\n\nXFree86 se skládá z klientských knihoven používaných pro psaní klientských X aplikací, a X serveru odpovědného za zobrazení. Klienti a servery komunikují prostřednictvím X protokolu, který jim umožňuje běžet na různých počítačích.\n\nXFree86 server komunikuje s hostitelským jádrem operačního systému a řídí vstupní a výstupní zařízení s výjimkou grafických karet. Ty jsou přímo řízeny XFree86, takže musí obsahovat vlastní ovladače pro všechny grafické karty které uživatel může mít.\n\nOd verze 4.0, XFree86 podporuje některé grafické karty s akcelerací 3D přes GLX a DRI rozšíření.\n\nVzhledem k tomu, že server obvykle potřebuje nízkoúrovňový přístup k hardwaru grafické karty, tak na mnoha sestavách potřebuje být spuštěn jako s právy superuživatele (v unixových systémech s UID 0). Nicméně, na některých operačních systémech je možné spustit server s právy běžného uživatele (pomocí tzv. capability-based security).\n\nJe také možné použít XFree86 nad framebufferem, který zobrazuje grafická karta.\n\nNa typickém POSIXovém systému, obsahuje konfigurační soubory adresář /etc/X11. Základní konfigurační soubor je /etc/X11/XF86Config (nebo XF86Config-4), který obsahuje proměnné o monitoru, klávesnici a grafické kartě. Program \"xf86config\" je často používán, ačkoli \"xf86cfg\" se vyskytuje s XFree86 serverem a je jistě příjemnější. Mnoho distribucí Linuxu často obsahuje konfigurační nástroj, který se ještě snadněji používá (jako např. debconf na Debianu) nebo autodetekční systémy rozpoznávající většinu nastavení (Anaconda na Red Hat Linux a Fedořě, YaST na SUSE a Mandriva Linux).\n\nProjekt byl zahájen v roce 1992, kdy David Wexelblat, Glenn Lai, David Dawes a Jim Tsillas spojili své síly aby se podílely na X11R5 v odhalování chyb ve zdrojovém kódu X386 X serveru (napsaném Thomasem Roellem). Tato verze byla zpočátku nazýván \"X386 1.2E\". Protože novější verze původně freewarové X386 byla prodávána pod proprietární softwarovou licencí podle SGCS, tak to vytvářelo zmatky mezi těmito projekty. Načež po projednání byl projekt přejmenován na XFree86, jako slovní hříčka (X-three-eighty-six odpovídá X-free-eighty-six). Roell dál pokračoval s prodejem proprietárních X serverů, naposled pod názvem Accelerated-X.\n\nJak Linux rostl na popularitě, XFree86 rostl s ním, jako hlavní X projekt s ovladači pro PC video karty. Do pozdních devadesátých let byl oficiální vývoj X skomírající. Většina technického pokroku byla vytvořena v rámci XFree86 projektu. V roce 1999 se stal X.Org, který vzešel z XFree86, nejoblíbenější verzí X díky podpoře mnoha hardwarových výrobců v jeho používání na Linuxu.\n\nKrátce poté, co byl z XFree86 základního týmu vyloučen Keith Packard, tak zřídil xwin.org. I když byl Xwin prohlašován za vývojovou větev XFree86, Keith Packard to vyjasnil až později na \"fóru pro účast Společenství v X\". Viditelnou aktivitu Xwin vyvíjel během prvních dvou měsíců po oznámení, ale většina aktivit se odehrávala v zákulisí a Keith přesunul jeho vlastní vývoj na freedesktop.org.\n\nXouvert byl mimo jiné později vyhlášen jako první odnož XFree86 v srpnu roku 2003. Dokonce i přes to, že vydání bylo vyhlášeno v říjnu 2003 a v dubnu 2004, ve skutečnosti ještě nebyly vydány žádné verze. Poslední změna stavu byla v březnu roku 2004 a bylo sděleno, že došlo ke zpoždění při zakládání systému řízení revizí.\n\nVětšina z open source Unixových operačních systémů přijaly X.Org Server místo XFree86, a většina vývojářů XFree86 přešla k X.Org.\n\n"}
{"id": "900470", "url": "https://cs.wikipedia.org/wiki?curid=900470", "title": "Fertile Valley No. 285", "text": "Fertile Valley No. 285\n\nFertile Valley No. 285 ( \"Úrodné údolí\") je venkovská samostatná správní jednotka (municipalita) v kanadské provincii Saskatchewan, nacházející se v divizi (oddělení pro sčítání lidu) 12, v jihozápadní oblasti provincie. Sídlem místní samosprávy je vesnice Conquest.\n\nV roce 2006 měla tato venkovská municipalita populaci o výši 609 osob v 206 příbytcích, což představuje 1,2% růst od roku 2001. Na ploše 1 016,37 km² má hustotu obyvatelstva 0,6 obyv./km².\n\nV této municipalitě se nachází následující obce:\n\nVesnice\n\nSamoty\n\nVenkovskou municipalitou Fertile Valley prochází tyto saskatchewanské silnice a provinční cesty, které prochází uvedenými obcemi.\n\n\n"}
{"id": "900476", "url": "https://cs.wikipedia.org/wiki?curid=900476", "title": "Stálý výbor Všečínského shromáždění lidových zástupců", "text": "Stálý výbor Všečínského shromáždění lidových zástupců\n\nStálý výbor Všečínského shromáždění lidových zástupců () je zákonodárný orgán v Čínské lidové republice. Jedná se o výbor zhruba 150 členů Všečínského shromáždění lidových zástupců, čínského parlamentu zasedajícího v plném obsazení jen jednou ročně. Stálý výbor fakticky plní funkci parlamentu po zbytek roku. Předseda Stálého výboru je jedním z nejmocnějších mužů v Čínské lidové republice. Od března 2013 zastává funkci předsedy Stálého výboru Čang Te-ťiang.\n"}
{"id": "900481", "url": "https://cs.wikipedia.org/wiki?curid=900481", "title": "Josef Karel Ludvík Habsbursko-Lotrinský", "text": "Josef Karel Ludvík Habsbursko-Lotrinský\n\nJosef Karel Ludvík Habsbursko-Lotrinský (2. března 1833, Bratislava – 13. června 1905, Rijeka) byl rakouský arcivévoda z uherské větvě Habsbursko-Lotrinské dynastie.\n\nByl druhým synem uherského palatina Josefa Antonína. Jeho matkou byla otcova třetí manželka Marie Dorotea Württemberská. Jeho strýcem byl císař František I. Získal výborné vzdělání, zejména od svého učitele, benediktinského mnicha a historika Flórise Rómera.\n\nOd roku 1860 byl generálmajorem a o šest let později, v roce 1866 ho čekalo povýšení na polního podmaršálka, za statečnost a řízení vojenských akcí. V roce 1869 převzal vrchní velení uherské zeměbrany a od roku 1874 byl generálem jezdectva.\n\nVyznal se jak v přírodních, tak společenských vědách. Napsal několik spisů, např. o gramatice cikánského jazyka a cikánské etnografii. Od roku 1888 byl čestným členem Uherské akademie věd a roku 1896 získal čestný doktorát univerzity v Budapešti. V roce 1897 obdržel doktorát univerzity Františka Josefa v Cluji. Zemřel v roce 1905 v Rijece a byl pohřben v Budapešti.\n\nOd roku 1864 byl ženatý s princeznou Klotyldou Sasko-Kobursko-Saalfeldskou (1846–1927), se kterou měl sedm dětí.\n\n\n"}
{"id": "900483", "url": "https://cs.wikipedia.org/wiki?curid=900483", "title": "Róbert Demjan", "text": "Róbert Demjan\n\nRóbert Demjan (* 26. října 1982, Levoča, Československo) je slovenský fotbalový útočník, v současnosti hráč klubu Widzew Łódź. Mimo Slovensko působil na klubové úrovni v České republice, Polsku a Belgii. V sezóně 2012/13 se stal se 14 vstřelenými góly nejlepším kanonýrem polské Ekstraklasy.\n\nNa Slovensku účinkoval v klubech FK Slavoj Trebišov a Matador Púchov.\n\nV letech 2006–2010 působil v českém mužstvu FK Viktoria Žižkov, kde hrál 2. českou ligu i Gambrinus ligu.\n\nV létě 2010 přestoupil do týmu nováčka polské Ekstraklasy Podbeskidzie Bielsko-Biała, kde podepsal 1½roční kontrakt. 1. srpna 2011 vstřelil první gól Podbeskidzie v polské nejvyšší soutěži proti Jagiellonii Białystok, když v 82. minutě snižoval na 1:2. Jeho mužstvu se nakonec podařilo vyválčit remízu 2:2.\n\nVe 22. kole sezóny 2012/13 vstřelil svůj jedenáctý gól sezóny, čímž zařídil vítězství 1:0 nad Górnikem Zabrze. V tabulce střelců Ekstraklasy byl v tuto chvíli na 2. příčce. Na konci ročníku se stal se 14 vstřelenými góly nejlepším kanonýrem Ekstraklasy. Získal i ocenění pro nejlepšího hráče plus nejlepšího útočníka Ekstraklasy ročníku 2012/13.\n\nPo třech letech v Polsku se rozhodl podepsat v létě 2013 dvouletou smlouvu s roční opcí s belgickým klubem Waasland-Beveren. Vybral si číslo dresu 32. Měl nabídky i z Polska (včetně pokračování v Podbeskidzie) a Dánska. V prvním (přípravném) zápase v dresu Beverenu krátce po přestupu vstřelil dva góly a měl tak velký podíl na konečné remíze 3:3 s K. Sint-Truidense VV. V prvních čtyřech soutěžních zápasech se však střelecky neprosadil a poté ztratil místo v základní sestavě. 21. prosince 2013 v utkání 20. kola proti Lierse SK se dostal na hřiště v 72. minutě. O 11 minut později si jeho střelu směřující do sítě srazil do brány jeden z hráčů Lierse a gól tak byl klasifikován jako vlastní. Waasland-Beveren vyhrál 3:1. Na webových stránkách belgické ligy byl ale u něj uveden Demjan jako střelec. Zároveň Podbeskidzie sondovalo v zimní ligové přestávce možnost jeho návratu. Po sezóně 2013/14 odešel zpět do Polska. Celkem odehrál za belgický klub 28 zápasů a vstřelil 2 góly. Hrával na pozici křídelního útočníka (na rozdíl od hrotového v Podbeskidzie).\n\nAčkoli měl s Waasland-Beverenem smlouvu ještě na sezonu 2014/15, naskytla se možnost návratu do Podbeskidzie, kterou hráč v červenci 2014 využil. Působil zde do konce sezóny 2016/17.\n\nV létě 2017 se vrátil na Slovensko, posílil klub TJ Iskra Borčice hrající ve třetí fotbalové lize, skupina Západ.\n\nV lednu 2018 se stal hráčem klubu Widzew Łódź, který tou dobou působil v 3. lize (čtvrté patro polských fotbalových soutěží).\n\n\n"}
{"id": "900493", "url": "https://cs.wikipedia.org/wiki?curid=900493", "title": "Anton Sloboda", "text": "Anton Sloboda\n\nAnton Sloboda (* 10. července 1987, Považská Bystrica) je slovenský fotbalový záložník, od července 2016 hráč klubu FC Spartak Trnava.\n\nOdchovanec považskobystrického fotbalu hrál na Slovensku ještě za MFK Ružomberok.\n\nV kalendářním roce 2012 působil v českém mužstvu FK Viktoria Žižkov, kde hrál Gambrinus ligu (sezóna 2011/12) i 2. českou ligu (sezóna 2012/13).\n\n24. ledna 2013 přestoupil do týmu polské Ekstraklasy Podbeskidzie Bielsko-Biała, kde podepsal 1½roční kontrakt. Od července 2015 do února 2016 nehrál soutěžní zápas kvůli zranění nártu. Podbeskidzie sestoupilo v sezóně 2015/16 do druhé polské ligy.\n\nV červenci 2016 přestoupil z Podbeskidzie na Slovensko do FC Spartak Trnava, neboť chtěl pokračovat v některé nejvyšší lize. O hráče se zajímaly i kluby FC Baník Ostrava (Česká republika) a Korona Kielce (Polsko).\n\n"}
{"id": "900497", "url": "https://cs.wikipedia.org/wiki?curid=900497", "title": "Juraj Dančík", "text": "Juraj Dančík\n\nJuraj Dančík (* 21. února 1982) je slovenský fotbalový obránce, od roku 2014 působí v polském klubu BKS Stal Bielsko-Biała.\n\nV sezóně 2001/02 získal slovenský ligový titul během svého účinkování v MŠK Žilina.\n\nV roce 2007 přestoupil z polského celku Skałka Żabnica do druholigového polského klubu Podbeskidzie Bielsko-Biała, kde podepsal dvouletou smlouvu. V roce 2009 ji s klubem prodloužil o další dva roky. S klubem zažil v sezóně 2010/11 postup do polské nejvyšší soutěže Ekstraklasy.\n\nDančík působil i ve slovenských mládežnických reprezentačních výběrech.\n\n"}
{"id": "900499", "url": "https://cs.wikipedia.org/wiki?curid=900499", "title": "Svitlovodsk", "text": "Svitlovodsk\n\nSvitlovodsk (, – \"Svetlovodsk\") je město v Kirovohradské oblasti na Ukrajině. Leží zhruba 108 kilometrů na severovýchod od Kropyvnyckého na pravém břehu Kremenčucké přehrady v blízkosti hráze a Kremenčucké vodní elektrárny. V roce 2013 žilo v Svitlovodsku zhruba 48 tisíc obyvatel.\n\nMěsto vzniklo při stavbě Kremenčucké přehrady částečně pro potřeby dělníků na stavbě, částečně náhradou za přehradním jezerem později zatopené město Novogeorgijevsk. Do roku 1969 se nazývalo Kremhes ().\n"}
{"id": "900510", "url": "https://cs.wikipedia.org/wiki?curid=900510", "title": "Nová budova ČVUT", "text": "Nová budova ČVUT\n\nNová budova ČVUT je objekt, postavený v Thákurově ulici č. 9/2700 v Praze 6 – Dejvicích na posledním volném pozemku dejvického kampusu, v nejbližším sousedství Fakulty stavební ČVUT, Studentského domu ČVUT a Národní technické knihovny. Slouží především jako sídlo Fakulty architektury ČVUT. Jeho architektka, Alena Šrámková popsala tři základní principy této budovy: jednoduchost, otevřenost a pravdivost.\n\nV roce 2004 byla vypsána architektonická soutěž, do které se přihlásilo 35 týmů. Komise složená z významných architektů vybrala jako vítězný návrh Ing. arch. Aleny Šrámkové a jejích spolupracovníků z ateliéru Alena Šrámková architekti, architektů Lukáše Ehla a Tomáše Koumara. Projekt byl zpracován v letech 2005–2009, realizace stavby proběhla v letech 2009–2010. Budova byla slavnostně otevřena 22. února 2011.\n\nOd roku 2011 se Nová budova ČVUT stala sídlem Fakulty architektury ČVUT. Ve třetím patře má některé své prostory Fakulta informačních technologií ČVUT, která zároveň využívá pro své studenty i přednáškové místnosti v této budově.\n\nNová budova volně navazuje na dostavbu areálu vysokých škol podle návrhu architektů Františka Čermáka a Gustava Paula z přelomu 50. a 60. let 20. století, který vycházel z původního urbanistického konceptu prof. Antonína Engela z roku 1924.\n\nMonolitická železobetonová stavba má osm nadzemních a tři podzemní podlaží s garážemi. V prvním nadzemním podlaží je propojena spojovacím mostem s budovou A Fakulty stavební ČVUT. Fasádu budovy tvoří cihelný obklad v kombinaci s pohledovým betonem. Půdorys budovy 64 na 64 m je, v nadzemní části, ze tří čtvrtin zastavěn kubusem ve tvaru L. Směrem do ulice Bechyňova vystupují z kubusu tři kvádry poslucháren. Mezi nimi se nachází vedlejší vchod do budovy a vjezd do podzemních garáží. Kvádry poslucháren jsou obloženy kovovými, smaltovanými šindeli v barvě oranžové, červené a fialové.\n\nZbývající čtvrtinu půdorysu tvoří čtvercová dlážděná plocha, ze které se vstupuje do budovy. Toto nádvoří může být využito též jako shromaždiště nebo otevřený výukový prostor.\n\nV interiéru budovy je, jako výtvarný prvek, použit pohledový beton, doplněný černým linoleem na podlaze a barevnými stěnami. Provětrání objektu zajišťují tři krytá atria procházející budovou. V nadzemních podlažích jsou umístěny ateliéry, učebny, zasedací místnosti, kanceláře pedagogů, respiria a hygienická zařízení. V přízemí se nachází recepce, studijní oddělení, šatny, kapacitní přednáškové sály a univerzální prostory pro konání výstav a slavnostních akcí.\n\nTři podzemní podlaží jsou určena hlavně pro parkování osobních vozidel, celkem je zde 316 parkovacích míst. V ostatních podzemních prostorách jsou umístěny modelářské dílny, počítačové učebny, sochařský ateliér a provozy hospodářského a technického zázemí.\n\nCelý objekt Nové budovy ČVUT je energeticky vysoce úsporný a byl navržen jako univerzální, s prostorami vhodnými pro výuku technických oborů. Jeho charakteristickým rysem je transparentnost vnitřních prostor s prosklenými příčkami, které umožňují průhledy do učeben, seminárních místností, ateliérů i do pracoven pedagogů.\n\nPůvodní projekt Aleny Šrámkové počítal s umístěním soch Johna Hejduka \"Dům sebevraha a Dům matky sebevraha\", inspirovaný činem Jana Palacha v roce 1968, na vstupním nádvoří. Sochy byly rovněž součástí vítězného soutěžního projektu ateliéru Cígler Marani Architects pro řešení nástupního prostoru nové budovy ČVUT z roku 2010. Porota ale umístění soch v tomto místě vzhledem k jeho charakteru nedoporučila. \n\n"}
{"id": "900515", "url": "https://cs.wikipedia.org/wiki?curid=900515", "title": "Jan van de Velde", "text": "Jan van de Velde\n\nJan van de Velde mladší (1593, Delft či Rotterdam, Nizozemsko – 1641, Enkhuizen, Nizozemsko) byl umělcem holandské „\"zlaté éry\"“. Specializoval se na rytiny se zvířecími motivy, krajinomalbu a zátiší. Byl synem Jana van de Velde staršího a otcem malíře zátiší Jana Jansze van de Velde.\n\nNarodil se buď v Delftu nebo Rotterdamu. Byl vyučen rytcem Jacobem Mathamem roku 1613, a vstoupil do haarlemského cechu roku 1614, a potom pravděpodobně navštívil Itálii. Je více známý pro své rytiny a lepty, než pro své malby. Podle Houbrakena byl bratrem Esaiase van de Veldea a Willema van de Velde staršího, avšak podle Johna Denisona Champlina Esaias byl jeho bratranec, a s Willémem nebyl nikterak rodině spřízněn. Van de Velde zemřel v Enkhuizen.\n\nJeho synem byl malíř Jan Jansz van de Velde III. (1620 – 1662). Teprve roku 1883 byly objeveny práce Jana van de Velde IV., vynálezce techniky akvatinty.\nRoku 1616, maloval několik scenérií z Haarlemu jako sérii 26 krajin. Úspěch mu dovolil navázat po třiceti letech a tentokrát již velkoryseji: vytvořil 60 krajin. Většina z nich byla umístěny v archivech severního Holandska. Zde se nachází i několik děl ze série 12 lokálních krajin od Esaiase, která působí jako spolupráce autorů. Po smrti jeho vydavatele byly práce Jana van de Velda nabídnuta na prodej roku 1674 formou inzerátu v Haarlems Dagblad.\n\n"}
{"id": "900517", "url": "https://cs.wikipedia.org/wiki?curid=900517", "title": "Michal Piter-Bučko", "text": "Michal Piter-Bučko\n\nMichal Piter-Bučko (* 28. října 1985, Prešov, Československo) je slovenský fotbalový obránce, od roku 2013 působí v polském klubu Olimpia Grudziądz.\n\nV červenci 2012 přestoupil z Prešova do polského klubu Podbeskidzie Bielsko-Biała, kde nahradil odcházejícího českého obránce Ondřeje Šourka. Podepsal smlouvu na dva roky. Debutoval 11. srpna 2012 v utkání polského fotbalového poháru proti týmu Warta Poznań (prohra 0:1).\n\nV srpnu 2013 přestoupil do jiného polského celku, druholigové Olimpie Grudziądz. Podepsal roční smlouvu.\n\n"}
{"id": "900540", "url": "https://cs.wikipedia.org/wiki?curid=900540", "title": "Řezník", "text": "Řezník\n\nŘezník je osoba zabývající se porážkou, bouráním a porcováním jatečných zvířat, dále pak zpracováním a úpravou jejich masa a vnitřností. Řezník užívá pracovní nástroje, jimiž jsou nejčastěji nůž, palice, sekera – širočina, dnes také motorová pila.\n\nProdejna, ve které řezník prodává maso a další zboží (zejména uzeniny), se nazývá řeznictví. Příbuznou profesí je uzenář.\nPrvní zmínky o řeznickém povolání a výrobě uzenin pocházejí od Galů. \n\nVe středověké Evropě se řezníci ve městech sdružovali do cechů a jejich znakem byla sekera – širočina. Čeští řezníci mívali ve znaku kráčejícího českého korunovaného lva se širočinou v tlapách. Cech řezníků v Praze byl prvním ze všech, byl založen roku 1312.\n\nKonec tradičního řemesla se datuje do 50. až 60. let 20. století, pozdější řeznická výroba se soustředila do masokombinátů.\n\n\n"}
{"id": "900546", "url": "https://cs.wikipedia.org/wiki?curid=900546", "title": "Bludov (hrad)", "text": "Bludov (hrad)\n\nBludovský hrad byl středověké sídlo a opevnění. Během 19. století byly kameny ze zříceniny použity k výstavbě nové zpevněné cesty z Bludova přes Bludoveček do Šumperka. Jeho zbytky jsou chráněny jako kulturní památka České republiky.\n\nBludovský hrad byl založen Bludem z Bludova, legendárním praotcem Žerotínů. Místo bylo opevněno Bludem III. ve třináctém století. Hrad byl vypálen uherským vojskem během česko-uherských válek.\n\nZ hradu se dochovaly drobné zbytky sklepů a hradní příkop. Statek, který zásoboval hrad, je dnes znám jako Bludoveček. Parcela pod bývalým hradem je vlastněna potomky zakladatele, rodinou Mornstein-Zierotin.\n\n"}
{"id": "900549", "url": "https://cs.wikipedia.org/wiki?curid=900549", "title": "Malá Věra", "text": "Malá Věra\n\nMalá Věra ( – \"Maleňkaja Vera\") je sovětský film režiséra Vasilije Pičula z roku 1988. Film natočený v době perestrojky kriticky pojednává život soudobé společnosti. Věra (Natalja Něgodová) je bez práce a žije se svými rodiči, přičemž otec (Jurij Nazarov), zaměstnáním řidič, je alkoholik a spolu s matkou se marně snaží vést Věru ke spořádanému životu podle svých představ.\n\nV době uvedení si film získal pozornost zobrazením sexu výrazně explicitnějším způsobem, než bylo dříve v sovětských filmech obvyklé. Něgodová dostala v roce 1989 za svůj výkon v titulní roli cenu Nika v kategorii „nejlepší herečka“. Vasilij Pičul dostal v roce 1988 zvláštní cenu poroty na Montrealském filmovém festivalu a cenu FIPRESCI na Benátském filmovém festivalu.\n\nDvě hlavní písně, které ve filmu zazněly, zpívala Sofia Rotaru.\n"}
{"id": "900550", "url": "https://cs.wikipedia.org/wiki?curid=900550", "title": "Hélder Câmara", "text": "Hélder Câmara\n\nDom Hélder Pessoa Câmara (7. února 1909 – 27. srpna 1999) byl brazilský katolický kněz, významný představitel teologie osvobození. V letech 1964 až 1985 zastával úřad arcibiskupa v Recife.\n\nZa své filantropické aktivity dostal přezdívku „Biskup slumů“. Založil \"Banco da Providencia\", poskytující mikroúvěry. Žil velmi skromně (pocházel ze dvanácti dětí), v arcibiskupské rezidenci v Recife ubytovával lidi bez přístřeší. Jako vůdce \"Brazilské biskupské konference\" byl velkým kritikem brazilské vojenské diktatury, dostával četné výhrůžky smrtí. Na vietnamskou válku reagoval knihou \"Spirála násilí\". V roce 1973 byl navržen na Nobelovu cenu míru.\n\n\n\n"}
{"id": "900551", "url": "https://cs.wikipedia.org/wiki?curid=900551", "title": "Surfin' USA", "text": "Surfin' USA\n\nSurfin' USA je druhé studiové album americké hudební skupiny The Beach Boys, vydané v březnu 1963 u vydavatelství Capitol Records. Jeho producentem byl Nick Venet.\n\nNahrávání většiny nahrávek započalo v prvním týdnu roku 1963, tři měsíce po vydání alba Surfin' Safari. Stejně jako v případě debutového alba byl jako producent uveden Nick Venet, ačkoliv se Brian Wilson z velké části podílel na kompozici většiny nahrávek na albu.\n\nV roce 1990 se Brian Wilson zpětně vyjádřil k albu \"Surfin' U.S.A.\" v poznámkách uvedených na prvním CD vydání tohoto alba:\n\n"}
{"id": "900557", "url": "https://cs.wikipedia.org/wiki?curid=900557", "title": "15 (album)", "text": "15 (album)\n\n15 je šesté studiové album české rockové skupiny Divokej Bill. Vydáno bylo 12. dubna 2013. Název alba odkazuje na 15. výročí založení kapely. Album je spojováno s láskou, pitím alkoholu a drogami. V návaznosti na vydání studiového alba vyrazila kapela na stejnojmenné výroční turné, které proběhlo od 11. května do 29. června téhož roku.\n"}
{"id": "900564", "url": "https://cs.wikipedia.org/wiki?curid=900564", "title": "Seznam cizinců v New Jersey Devils", "text": "Seznam cizinců v New Jersey Devils\n\nToto je seznam cizinců, kteří alespoň jednou nastoupili za hokejový tým New Jersey Devils hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "900565", "url": "https://cs.wikipedia.org/wiki?curid=900565", "title": "Antoine Arnauld", "text": "Antoine Arnauld\n\nAntoine Arnauld (6. únor 1612 – 8. srpen 1694) byl francouzský teolog, filozof a matematik, představitel tzv. jansenismu. Působil v klášteře Port-Royal v Paříži. Nejvíce uznávány byly jeho příspěvky k logice. Proslul i svými polemikami s jezuity, před jejichž útoky bránil jansenistický myšlenkový směr. Byl kvůli těmto sporům, v nichž měli jezuité mocensky navrch, i pronásledován a dlouhá léta působil v jakési ilegalitě. Nakonec musel opustit i Francii. Jeho přítelem byl matematik a filozof Blaise Pascal, jehož svým dílem silně ovlivnil. Byl považován za neortodoxního myslitele, v závěru života se přiblížil tomismu, přijal i učení René Descarta.\n\nKatolická církev zařadila 17 jeho spisů na Index zakázaných knih.\n\nJeho socha je jednou ze 146 soch umístěných na fasádě pařížské radnice.\n\n\n\n"}
{"id": "900570", "url": "https://cs.wikipedia.org/wiki?curid=900570", "title": "HC Oceláři Třinec v české hokejové extralize 2013/2014", "text": "HC Oceláři Třinec v české hokejové extralize 2013/2014\n\nSezóna 2013/2014 je 19. sezónou Třincev české extralize. Představení před start nového ročníku hokejové extraligy.\n \n\n\n\n\n\n\n\n\n\nDo semifinále postoupil tým HC Oceláři Třinec, když v sérii zvítězil 4:1 na zápasy.\n\nDo finále postoupil tým PSG Zlín, když v sérii zvítězil 4:2 na zápasy.\n\n"}
{"id": "900572", "url": "https://cs.wikipedia.org/wiki?curid=900572", "title": "Typ 69", "text": "Typ 69\n\nTyp 69 je čínský tank, vylepšená verze předchozího Typu 59 (který byl odvozen ze sovětského tanku T-54). Spolu s tankem Typ 79 jde o první nezávisle vyrobený čínský hlavní bojový tank. Tanky typu 69 byly vyráběny mezi lety 1963 a 1974, jejich hlavní výzbroj tvoří v Číně vyvinutý kanón s hladkým vývrtem hlavně ráže 100 mm. Jeho střelivo je odlišné od střeliva tanků typu 59, který disponuje 100mm drážkovanými kanóny. Vozidlo je lehce pancéřováno a disponuje stabilizátorem výzbroje a systémem ochrany posádky proti zbraním hromadného ničení.\n\nVyráběn byl v několika verzích, velmi rozšířená je varianta typu 69-IIA. Verze 69-III je označovaná také jako Typ 79.\n\nV 80. letech 20. století zakoupil okolo 1 000 tanků typů 59 a 69 Irák, který je posléze použil v irácko-íránské válce, ve válce v Zálivu a v irácké válce. Dalšími uživateli, kromě Číny, jsou Pákistán, Bangladéš, Írán, Myanmar, Thajsko, Srí Lanka, Zimbabwe a Súdán.\n\n"}
{"id": "900583", "url": "https://cs.wikipedia.org/wiki?curid=900583", "title": "Vyšší odborná škola, Střední průmyslová škola a Obchodní akademie Čáslav", "text": "Vyšší odborná škola, Střední průmyslová škola a Obchodní akademie Čáslav\n\nVyšší odborná škola, Střední průmyslová škola a Obchodní akademie, Čáslav, Přemysla Otakara II. 938 (zkráceně VOŠ, SPŠ a OA Čáslav) je veřejná škola, která poskytuje úplné střední odborné vzdělání a vyšší odborné vzdělání.\n\nStřední průmyslová škola a Obchodní akademie poskytuje úplné střední odborné vzdělání v denní formě studia. Studium je určeno pro absolventy základních škol a je zakončeno maturitní zkouškou.\n\nVyšší odborná škola nabízí tříleté studium denní i kombinované formy pro absolventy středních škol a gymnázií.\n\nStudium je zakončeno absolutoriem a absolvent získá titul diplomovaný specialista (DiS.).\n\nNěkteré soukromé i veřejné vysoké školy umožňují zkrácenou délku bakalářského studia (na 1 rok) nebo uznání některých předmětů. Jsou to například:\n\n"}
{"id": "900593", "url": "https://cs.wikipedia.org/wiki?curid=900593", "title": "Privlaka (Dalmácie)", "text": "Privlaka (Dalmácie)\n\nPrivlaka je chorvatská opčina a vesnice na pobřeží Jaderského moře, přičemž tato je jediným sídlem opčiny. Nachází se v Zadarské župě přibližně 5 kilometrů severozápadně od Ninu a 22 kilometrů od Zadaru. Obec je spojena betonovým mostem přes úžinu Privlački gaz s ostrovem Virem.\nV roce 2011 zde žilo 2253 obyvatel, z nich jsou z 98 % Chorvaté.\n\nVesnice je turisticky vyhledávaná, protože se zde rozprostírá jedna z mála písečných pláží v Chorvatsku. Bylo zde naměřeno 2550 hodin slunečního svitu ročně. V místním přístavu dosahuje hloubka moře přibližně 3 m. Na severní straně se nachází hory s národním parkem Paklenica.\n\nOkolí vesnice je nepřetržitě osídleno již od mladší doby kamenné, o čemž svědčí archeologické nálezy neolitických osad. Byly zde nalezené také zlaté předměty z doby bronzové a architektonické fragmenty i nápisy z dob starověkého Říma.\n\nPrvní písemné zmínky o Privlace pochází z 10. dubna 1296. Středověká Privlaka byla v roce 1570 vypleněna a zničena Turky. Dochoval se pouze románský kostel svatého Vida.\n"}
{"id": "900595", "url": "https://cs.wikipedia.org/wiki?curid=900595", "title": "Vinohradnictví", "text": "Vinohradnictví\n\nVinohradnictví je proces zahrnující zakládání, údržbu vinice a všechny práce s vinicí spojené. Vinice je pozemek osázený keři vinné révy o výměře nejméně 1000 m². V Česku se každá vinice musí přihlásit k registraci u Ústředního a kontrolního zkušebního ústavu zemědělského se sídlem v Brně. Cílem článku je rozebrat přípravu půdy, výsadbu vinice a její vedení. Dále práce na vinici, do kterých se řadí letní neboli zelené práce. Nutností je révu hnojit, vyživovat a dostatečně zavlažovat. Důležitá je ochrana révy proti škůdcům a ekologie krajiny.\nPřed tím, než se vinice založí, musí se nejdříve správně upravit terén pozemku a to alespoň rok před vlastní výsadbou sazenic. V praxi to může znamenat např. odstranění vytrvalých porostů a postarat se o to, aby byly tyto kořeny důkladně odstraněny. Tyto práce je důležité provádět v době vegetačního klidu.\nJde-li o pozemek po bývalé vinici, následuje tzv. „období odpočinku půdy“, které trvá zpravidla 6 let. Tato doba je potřebná k tomu, aby se vyloučila „únava půdy“. Pro zajištění dostatečného odpočinku pěstujeme plodiny používané na zelené hnojení, polní plodiny nebo víceletou vojtěšku. Právě víceletá vojtěška půdu dokáže nejlépe připravit do hloubky díky svému kořenovému systému. Příprava před výsadbou půdy je proces, který závisí pouze na každém pěstiteli. A právě proto by si pěstitelé měli uvědomit, že kvalita vinic závisí na kvalitní přípravě půdy a následné výsadbě.\n\nSvažité pozemky se upravují terasováním do plošin, nejlépe širších rozměrů. Pokud jsou terasové stupně příliš úzké, vede to k vysychání půdy. Keře vinné révy tak trpí suchem, slabým růstem a nepravidelnou plodností. V takovýchto podmínkách můžeme růstový stav ovlivnit pouze pomocí kapkové zálivky. Podmínkou však je mít v blízkosti dostatečný vodní zdroj. Vybudování vodního zdroje však představuje další nákladnou investici do pěstování vinné révy.\n\nV průběhu měsíce srpna se půda před výsadbou vinné révy připravuje hlubokým kypřením a to minimálně do hloubky 50 až 70 cm. V případě, že má půda dostatek živin, provádíme hloubkové kypření tzv. dlátovými podrýváky. Provádíme to v době, kdy je půda suchá a kyprá. Dalším způsobem kypření půdy je tzv. rigolace. Při rigolaci se do půdy doplňují potřebné živiny jako je např. draslík, vápník, hořčík, fosfor a bór. Takovému způsobu doplňování živin do půdy říkáme zásobní hnojení. Na základě agrochemického rozboru půdy zjišťujeme množství jednotlivých živin v půdě. Tyto rozbory provádí zemědělská laboratoř a to na základě odebraných vzorků půdy. Existují dva způsoby odebírání vzorků a to z vrchního půdního horizontu (0–30 cm) a ze spodního půdního horizontu (30–60 cm). Živiny doplňujeme pouze do tzv. prahu výnosů na 1 kg půdy. Pro každý druh půdy existuje jiná norma. Co se týká ostatního doplňování stopových prvků, provádíme dostatečným hnojením chlévskou mrvou nebo postřikem na list, což je mimokořenová výživa.\n\nPo provedení všech výše uvedených pracích, což je potřebné hnojení a rigolaci ponecháme půdy odpočívat v hrubé brázdě až do jara. Je nutné, aby dostatečně promrzla. Na jaře, když je povrch oschlý, půdu uvláčíme a tím i urovnáme. Pak již můžeme vytyčit směr a šířku řádku pro sázení. A to ručně nebo promocí sázecích strojů. Při ruční výsadbě do jamek musíme vyznačit každé místo pro jednotlivé sazenice.\n\nSazenice vinné révy se nakupují od českých pěstitelů nebo z členských států Evropské unie a to z důvodu přísných certifikačních nařízení. Tato nařízení podléhají kontrole od orgánů unie. Kontrola je zaměřena proti šíření virových onemocnění vinné révy. Přechovávají se v obalech z plastových fólií při teplotě do 5° C vzhledem k jejich velké náchylnosti na vysychání. Tyto sazenice jsou balené do svazku po 25 až 50 kusech a převážejí se pouze ve skříňových vozech.\n\nSvazky mají rostlinný pas, na kterém je uvedeno:\n\nPřed samotnou výsadbou vinice si připravíme kořeny v délce 8–10 cm. Pokud nebudeme vysazovat sazenice ručně, ale pomocí hydrovrtu, ponoříme seříznuté sazenice celé do vody a necháme jen tam 10–12 hodin. Důvodem je, aby pletiva dostatečně nasákla vodou. Naštěpovaná část musí vyčnívat 5–7 cm nad povrchem půdy. V případě že sazenice neparafinujeme, zakryjeme sazenice kopečkem sypké půdy, který se musí udržovat kyprý. Tím letorosty snadno prorostou a sazenici chráníme před možností vyschnutí. Sazenice, které jsou parafinované tak ty nepřikrýváme. Na roubu se ponechávají pouze dva letorosty. Z toho jeden se vyvazuje stále k opěrnému kůlu. Druhý se zaštěpuje na délku 10–15 cm a nenechává se dále růst.\n\nMladou výsadbu udržujeme pravidelným kypřením půdy a bez plevelu. Sazenice dvakrát za vegetaci přihnojíme rozpustnými minerálními hnojivy. Na podzim se naoře půda k mladým sazenicím a musí se dobře zakrýt místo štěpování a několik spodních oček jednoletých výhonů. Předcházíme tak škodám způsobené větrem a mrazem.\n\nNa začátku jara odkryjeme motykou půdu a zjišťujeme, v jaké stavu naše sazenice jsou. Pokud sazenice nedosáhnout výšky jednoho metru a tloušťky tužky musíme je seříznout nad roubem na délku 1-2 oček. V dalším roce pak sazenice seřízneme na větevní kroužek, což je ztloustlá základní část výhonu přisedající k dvouletému dřevu.\n\nV předjaří se na vinici postaví ze sloupců drátěnková opěra. Nejvhodnější je požít sloupky z profilovaných, plechových, silně pozinkovaných nebo štípaných sloupků akátových, které jsou ve spodní části opálené. Sloupky slouží jako podpěrná konstrukce a zároveň nám slouží k tvarování keřů.\n\nVzrostlé keře se následně seříznou na výšku budoucího kmene. Aby kmeny byly rovné, vyvážou se do svislé polohy. Krátce seříznuté keře ošetřujeme stejně jako v prvním roce. Na vyvázaných kmenech se ponechají tři nejvýše stojící výhony. Aby vznikl hladký kmen, všechny ostatní výhony vylomíme. V dalších letech zůstávají paty i celé kmeny bez výhonů. Místo sazenic, které se v prvním roce neujaly, se vysadí nové sazenice stejné odrůdy, aby se udržel plný počet keřů po celou dobu pěstování vinice. Tento způsob výsadby se nazývá podsadba.\n\nVe třetím roce využijeme k plodnosti nejvýše postavený jeden ze tří vyzrálých výhonů na kmeni. Tento výhon se zkrátí na 5-7 oček a vyváže se. Další dva výhony se zkrátí na dvě očka, čímž vznikne zásobní čípek. Slabé sazenice se ošetřují stejně jako silné v předešlém roce.\n\nVe čtvrtém roce jsme dosáhli toho, že všechny keře mají stejný základní tvar. Soubor pěstitelských opatření, který si pěstitel sám zvolí, rozhoduje o pěstované odrůdě, typu vína, odbytu, stanovištních podmínkách a konkrétní výsadbě keřů.\n\nVinná réva je liána, která se pěstuje, aby poskytovala úrodu hospodářsky využitelných plodů. Její řez patří k dominantní viniční práci, který mění tvar rostliny a vzájemný poměr mezi kořenovým systémem a nadzemní částí. Každoročně se z vinné révy odstraní více než 80 % přírůstku jednoletého i víceletého dřeva. To vede k ponechání na nadzemní části menší počet letorostů, listů a hroznů. Letorostů je sice méně, ale jsou delší, s tlustými výhony, velkými listy a hlavně velkými hrozny se šťavnatějšími bobulemi. Čím větší a šťavnatější jsou bobule hroznu, tím mají vyšší kvalitu z hlediska hospodářské využitelnosti.\n\nKvalitativně pozitivní kolarece je možné dosahovat pomocí dvou forem. A to formou malých keřů v husté výsadbě. Tuto formu používají v některých francouzských vinařských oblastech, kde připadá na jeden ha cca 10 000 keřů. Na těchto vinicích se užívá tzv. Guyotův řez. Tento řez je nazván podle Dr. Julese Guyota, který publikoval svoji metodu v knize \"Culture de la vigne\" (1861) v Paříži. V různých obměnách se tento řez rozšířil do celé řady vinařských oblastí po celém světě. U nás se tento způsob husté výsadby ale nepoužívá.\n\nDruhá forma kvalitativně pozitivní kolerace je uplatňována na velkých keřích v řídké výsadbě. Používá se na rozsáhlých vinicích. Tyto keře jsou vysoké až 1 metr. Meziřadí výsadby dosahuje široky cca 3 metrů. Obhospodařují se způsobem, který se používá ve všech našich vinařských oblastech, tzn. traktory běžné konstrukce.\n\nDalší způsob výsadby uplatňovaný v severních vinařských oblastech Evropy jsou velké vinice vysázené ve středně hustém sponu keřů. Na jednom hektaru se nachází 4000 – 5000 keřů vinné révy. Keře rostou do výšky cca 60 cm. Na jejich vrcholu je uplatňován Guyotův způsob řezu. Meziřadí je 2 metry široké a k mechanizované práce se používají úzkorozchodné traktory.\n\nJako jedny z nejdůležitějších prací na vinohradu můžeme označit letní práce, často se také setkáváme s pojmem zelené práce. Jedná se převážně o ruční obdělávání vinohradu v jarním a letním období. Smyslem je utvoření optimální listové plochy. To znamená, aby bylo co nejvíce listů na přímém slunečním záření a co nejméně listů vegetovalo v trvalém stínu. Toho dosáhneme zredukováním letorostů, listů a zkrácením výhonků. Letní, neboli zelené práce začínají ve chvíli, kdy se ukáže hrozen, v období od května do června.\n\nZačíná se tzv. podlomem neboli vylamováním nesprávně postavených a neplodných letorostů. Obrost nacházející se až u patky se očistí. Na keřích révy vinné se ponechají jen letorosty z hlavních oček a tažňů. Podlom je velmi podstatnou prací sloužící ke správnému vytvarování keřů a odstranění nadměrného počtu letorostů. Před kvetením, nebo těsně po něm přichází na řadu takzvané vylamování zálistků, tedy mladých letorostů. Zálistky jsou osy druhého řádu, které vyrůstají v paždí každého listu a tím silně zahušťují porost. Přinášejí určitá pozitiva, například produkují cukry, které slouží jako zásobní látky v kořenech. Musí se však průběžně vylamovat, jinak by jejich hustota způsobila zhoršené osvětlení listů a špatné provzdušnění, což by bránilo hroznům k vyzrávání. Ze zálistků vyrůstajících ve dvou vrchních třetinách letorostu jde cukr pouze do bobulí, zkracují se tedy jen zálistky vyrůstající ve spodní třetině. Někdy se kvůli přístupu sluníčka odlamují i některé listy v okolí hroznů, především u odrůd s hustým olistěním (např.: Tramín). Děje se tak před zaměkáním bobule. Nedoporučuje se však úplně odlistění, neboť hrozí úpal na bobulích. Zvláště hrozny bílých odrůd jsou náchylné na sluneční úpal. Odlistění také snižuje napadení hroznů plísní šedou, proto se někdy provádí v termínech před plnou zralostí hroznů.\n\nDalší důležitou letní prací na vinohradu je probírka hroznů. Dříve se prováděla jen u stolních odrůd vína, nyní se stále více uplatňuje i u odrůd, které se získávají pro tvorbu jakostních vín s přívlastkem. U stolních odrůd se redukuje už při podlomu počet hroznů na letorost, tím že se na každém letorostu nechá jen jedno květenství. Tím tak vinař získá větší hrozen s většími bobulemi. Jinak se to provádí u odrůdy s hustými hrozny. U těchto odrůd se probírka provádí až po odkvětu. U modrých odrůd se probírka dělá až po zaměknutí bobulí. V tuto chvíli se odstraňují jen hrozny opožděné ve vybarvování.\n\nRéva vinná odebere ročně z půdy poměrně značné množství minerálních látek. Jedná se především o dusík (N), fosfor (PO), draslík (KO), nebo hořčík (MgO). Půdní horizont by měl mít, pro správný růst vinohradu, půdní horizont, který je rovnoměrně prostoupen živinami tak do hloubky cca 0,6 metru, hlavně v hloubce okolo 35 cm.\n\nDusík je stavební látkou mnoha sloučenin v rostlinném organismu a také zrychluje růst révy vinné. Odběr dusíku je největší v období květenství a nasazení bobulí. Působí příznivě na plodnost révy i na následnou kvalitu samotného vína. Neboť zvyšuje extrakt vína a výtěžnost moštu. Nedostatek dusíku se projevuje zelenožlutým zbarvením listových čepelí a také červeným zbarvením os letorostů. Růst vinné révy při nedostatku dusíku je pomalý a cukernatost nízká. Naopak nadbytek dusíku se projevuje zjemněním pletiv celé rostliny, réva je tak náchylnější k napadení houbovými chorobami. Snižuje se i odolnost proti mrazu a suchu. Dusíkem se hnojí ve dvou dávkách, jarní dávkou (30 – 60kg na 1 ha vinice) a druhou dávkou těsně před kvetením (20kg dusíku na 1ha vinice). Užívá se rychle působící ledek vápenatý.\n\nDraslík je přijímán nejvíce v době od zaměknutí bobulí do sklizně hroznů. Napomáhá lepšímu ukládání cukrů jak už v bobulích, tak v kořenech. Proto je důležitý hlavně v severnějších oblastech, kde jsou chladnější podmínky. Nedostatek draslíku se nám projeví jinak u mladých a jinak u starších listů. Mladým listům hnědnou okraje a stačí se nahoru, za to staré listy se zbarvují do fialova. Postihuje to kořenový systém, který řídne a tudíž příznaky v podobě zbarvených listů pozorujeme od spoda. Od starších listů k těm nejmladším. Je to i tím, že pokud dojde k nedostatku draslíku, rostlina jeho zbytky přemisťuje ze starších listů do mladých. Při nedostatku draslíku se snižuje odolnost vůči mrazům a zvyšuje se možnost napadení listů oidiem. Naopak nadbytek draslíku na listech nepoznáme, velké množství draslíku vyvolává na lehkých půdách nedostatek hořčíku. Draslíkem se hnojí jednou za 3 roky v dávce okolo 180 kg na 1 ha vinice.\n\nFosfor je přijímán rovnoměrně v průběhu celé vegetace. Je důležitý pro rostlinu, ale i pro půdu, kde podporuje rozvoj půdních bakterií. Podporuje tvorbu semen, květů i plodů. Ve většině našich půdních systémů je fosfor v dostatečném množství. Přesto jako příznaky jeho nedostatku značíme tmavě zeleno-hnědé listy, s velkým obsahem škrobu. Při větším nedostatku se mohou poškodit i kořeny a vyzrání dřeva. Tvoří se malé květenství a bobule opadávají. Nadbytek fosforu se vyskytuje velice výjimečně, způsobí slabý růst a zmenší listové čepele. Fosforem se hnojí většinou jednou za 3 roky při podzimní orbě vinice. Zapravuje se hlouběji do půdy v dávce okolo 70 kg na 1 ha vice.\n\nHořčík spotřebovává réva převážně v období od rašení do kvetení. Je důležitou stavební látkou chlorofylu. Příznakem jeho nedostatku je zbarvení listů a čepele u bílých odrůd do žluta a u modrých odrůd do červena. Toto zbarvení se nazývá interkostální žloutenka. Nedostatek této látky také vyvolává vadnutí třapiny hroznů. Nadbytek se stejně jako u fosforu objevuje zřídkakdy, brzdí příjem vápníku a při vysokém nadbytku mohou rostliny i odumřít. Hořčíkem se hnojí na lehkých půdách, kde se k tomu používají dolomitické vápence a na hlinitých půdách, kde je zapotřebí použít kieserit.\n\nDalší důležitou minerální látkou je vápník, který rostlina spotřebovává hlavně v období po odkvetení a v období zaměknutí bobulí. Vápník chrání révu před působením toxických látek. Při nedostatku vápníku jsou bobule náchylnější k napadení plísní šedou, listy blednou a vrcholky odumírají. Listy postupně opadají a keře révy vinné odumřou. Nadbytek vápníku způsobuje žloutenku. Žloutnutí listů postupuje od vrcholku ke spodku keře. Hnojení vápenatými hnojivy se vyplatí hlavně na kyselých půdách. Využívají se k tomu mleté vápence v množství okolo 1–2 t na jeden hektar vinice. Hnojí se obvykle jednou za delší období.\n\nKromě minerálních látek je pro proces výživy důležitá také organická hmota a z ní vzniklý humus. Roční spotřeba se pohybuje mezi 2000–3000 kg na jeden hektar vinice. Nedostatek organické hmoty se musí nahrazovat organickými hnojivy nebo zeleným hnojením. Tato hnojiva jsou nedílnou součástí hnojení vinic. Pomáhají zlepšovat půdní strukturu, tím se obohacuje bakteriální život v půdě. Zelené hnojení znamená vysít vhodnou rostlinu do každého druhého meziřadí. Většinou se jedná o rostliny motýlokvěté, nebo hořčici, která potlačuje šíření půdních háďátek, která přenášejí vinné choroby.\n\nViniční půda vyžaduje důkladnou péči, aby mohla splňovat nároky, které jsou na ni kladeny.\nPůda a černý úhor, což je vlastně udržovaný pozemek bez porostu ztrácí svou strukturu kvůli různým vlivům. Mezi ty hlavní patří například: globální oteplování, které způsobuje prudký úbytek půdní vláhy. To může vést až ke vzniku látek ovlivňující kvalitu vína, dále pak udusávání půdy při pohybu po vinici a při ošetřování keřů, či pod koly projíždějících traktorů, které udusáním půdy omezují růst kořenového systému a zabraňují přístupu živin. Jedním z nejdůležitějších předpokladů pro udržení požadované kvality půdy je správný podíl humusu, který by neměl překročit 2,5 %. V souvislosti s humusem a hnojením půdy se využívá tzv. zelené hnojení, což je: „druh organického hnojení, při kterém se do půdy zapravuje biomasa rostlin vypěstovaných pro tento účel s cílem obohatit půdu o organickou hmotu i rostlinné živiny a tím zvýšit půdní úrodnost.“ Kypření pak obnovuje přirozenou kvalitu půdy v místech, kde došlo k jejímu udusání při pohybu po vinici a ničení plevelů. Plochu v těsné blízkosti keřů je vhodné udržovat v bezplevelném stavu, ať už mechanicky, či za pomoci herbicidů.\n\nMezi nejobávanější škůdce, kteří mohou celou vinici kompletně zničit patří například:\nrévokaz, padlí révové, nebo plíseň révová, které se v Evropě objevily zhruba v polovině devatenáctého století a proti kterým se dá již účinně bránit. Dalšími škůdci mohou být například: housenky obaleče mramorovaného a obaleče jednopasného, kteří se živí kvítky, kde zanechávají pavučinky a další generace pak napadá samotné bobule, což zapříčiňuje výskyt plísně šedé, která se rychle šíří. Velkou hrozbou pro vinice jsou hejna špačků, kteří útočí na zrající hrozny a jen obtížně se dají zaplašit. Proto je vhodným ochranným prvkem pevná síť a to především u ještě plně nedorostlých keřů.\n\nRůzná období si vyžadují svou ochranu před škůdci, jejichž výskyt je tímto obdobím podmíněn, popřípadě ochrana proti nim musí proběhnout již s předstihem v určitém stádiu révy. Proto již před rašením dochází k postřiku sirnatými preparáty k ochraně před halčivcem a vlnovníkem révovým, kteří způsobují tzv. kadeřavost.\n\nNa místě je i prevence na vinicích, které byly v předchozím roce napadeny červenou spálou, černou skvrnitostí, nebo padlím révové. Zde se používají sirnaté preparáty. Před kvetením je vhodná preventivní ochrana před plíseň šedáplísní šedou, nebo plísní révovou, která napadá zelené orgány révy, což vede k hnědnutí a jejich zániku.\n\nPo odkvětu se aplikuje ochrana proti houbovým chorobám, jelikož v té době dochází ke vzniku bobulí, které nemají ještě svou přirozenou povrchovou tuhost. Postřiky se provádějí hned za sebou po dvanácti dnech.\n\nSuchá letní období, která nejsou doprovázena bouřkami či rosou, nevyžadují žádnou zvláštní ochranu. V opačném případě vzniká nebezpečí výskytu plísně šedé, révové, či padlí révovému a v zhledem k dozrávajícím plodům je nutné použít šetrnější ochranu, než jakou jsou sirné postřiky, které by měly přímý dopad na kvalitu vína.\n\nV zimních měsících pak dochází k napadání zajíci, bažanty, králíky, či srnkami, které okusují keře po celý rok.\n\nVinice jsou nedílnou součástí vinařských oblastí, a protože jsou významným zásahem do celé krajiny, ovlivňují také ekosystém na daném území. Ekologicky nešetrné obhospodařování vinic mělo především na konci dvacátého století za následek vyhynutí několika druhů rostlin a hmyzu. V průběhu roku 2004 bylo skupinou entomologů vypozorováno, že na vinicích, kde byl aplikovaný ekologicky šetrný přístup, se vyskytovalo až třicet dva druhů denních motýlů, což bylo dvaatřicetkrát více než na klasicky obhospodařovaných vinicích. Úhyn různých druhů živočichů, především hmyzu, ale také rostlinstva je zpravidla zapříčiněn dvěma vlivy. Prvním je několikrát opakovaná mechanická a chemická kultivace půdy, která ve snaze zlepšení podmínek pro vývoj a růst révy vede k šíření obtížně vymýtitelných druhů plevelů a zničení mnoha druhů užitečných bylin. Druhým a zcela zásadním vlivem je užití toxických přípravků, které při silné koncentraci zahubí kromě škůdců také užitečný hmyz. Konkrétně to je například insekticid ze skupiny syntetických pyretroidů. Tento nešetrný přístup je již nahrazován takzvanou integrovanou produkcí vína, která v mezinárodním měřítku stanoví jasná pravidla, mezi které patří například minimalizace, nebo úplné vyloučení hnojiv a pesticidů při produkci vinné révy. Základním principem je využití poznatků nashromážděných takřka již od počátků vinohradnictví, a mezi které patří například zatravnění plochy mezi keříky rostlinstvem a bylinami, které svou přítomností zvyšují podíl humusu a zabraňují vodní erozi půdy. Dochází k rozvoji přirozeného ekosystému, který poskytuje vinici přirozenou odolnost a obranyschopnost, při zachování životních podmínek pro různé druhy organismů, které svou přítomností pozitivně působí na celou vinic a potažmo i na kvalitu vína.\n\n"}
{"id": "900600", "url": "https://cs.wikipedia.org/wiki?curid=900600", "title": "Patrik Pavlenda", "text": "Patrik Pavlenda\n\nPatrik Pavlenda (* 3. května 1982, Malacky) je slovenský obránce, od roku 2009 působící v FC ViOn Zlaté Moravce.\n\nSvoji fotbalovou kariéru začal v VTJ Malacky. Mezi jeho další kluby patří: TJ Calex Zlaté Moravce, Górnik Zabrze a FC ViOn Zlaté Moravce.\n\n"}
{"id": "900601", "url": "https://cs.wikipedia.org/wiki?curid=900601", "title": "Podzemní vládní kryt na Klárově", "text": "Podzemní vládní kryt na Klárově\n\nPodzemní objekt na Klárově v Praze je technické centrum TC1 ochranného systému metra sloužícího civilní obraně. Stavba propojená s nedalekou linkou A metra leží na úpatí letenského svahu při nábřeží Edvarda Beneše na hranici Hradčan, Malé Strany a Holešovic. Objekt z padesátých let 20. století podléhal utajení a je označován jako vládní kryt K-111 a za první (nezprovozněnou) stanici Klárov pražského metra.\n\nPoprvé se stanice objevuje na projektu metra z roku 1941, přičemž autorem návrhu bylo Konsorcium stavebních firem. Tato stanice měla stát nedaleko místa dnešní stanice Malostranská, k její realizaci však nikdy nedošlo. Objekt je označován jako první stanice v dějinách pražského metra, ale dosud se nepodařilo objasnit, zda byl původně skutečně zamýšlen k tomuto účelu, nebo zda šlo jen o taktiku k utajení podzemního krytu.\n\nK výstavbě podzemního objektu na Klárově došlo v období od 7. září 1952 do 1. června 1960, v této době byla v úseku mezi Klárovem a Čechovým mostem odkloněna veškerá hromadná doprava, která jej objížděla přes Letnou. Vstup do „vestibulu stanice“ se nachází v ulici U Bruských kasáren v těsné blízkosti Strakovy akademie. V 70. letech 20. století objekt získal od ministerstva vnitra do správy pražský dopravní podnik, v jeho blízkosti byla v roce 1978 zprovozněna linka A pražského metra. V 70. a 80. letech sloužil objekt potřebám civilní obrany. Až do povodní v roce 2002 zůstal veřejnosti utajen, dnes slouží jako technické centrum Dopravního podniku hl. m. Prahy.\n\nVýzkumem okolo objektu se zabývá Pavel Fojtík z archivu dopravního podniku. Výzkum však ztěžuje fakt, že řada informací se nachází ve spisech označených jako tajné. Zjištěné informace zveřejnil v knize \"Fakta a legendy o pražské městské hromadné dopravě\". O stanici se zmiňuje také architekt Evžen Kyllar ve své knize \"Praha a metro\", kde o ní uvádí, že „…mohla být součástí této trati (trasy A), kdyby se nestala krytem pro exponenty bývalého režimu.“\n\n"}
{"id": "900602", "url": "https://cs.wikipedia.org/wiki?curid=900602", "title": "Dryocosmus kuriphilus", "text": "Dryocosmus kuriphilus\n\nDryocosmus kuriphilus je žlabatka z řádu blanokřídlí (Hymenoptera), čeledi žlabatkovití (Cynipidae).\n\n\"Dryocosmus kuriphilus\" (Yasumatsu) je drobný hálkotvorný zástupce blanokřídlého hmyzu s původním rozšířením v Asii. Je považován za invazivní druh. Patří mezi významné škůdce kaštanovníků, působí ztráty na produkci jedlých kaštanů. V důsledku vysokého invazního potenciálu byl tento druh v posledních letech zavlečen také na území Evropské unie. \"Dryocosmus kuriphilus\" je považován za ekonomicky významný škodlivý organismus, je zařazen do seznamu škodlivých organismů, jejichž zavlékání a rozšiřování je zakázáno. \n\nŽlabatka \"Dryocosmus kuriphilus\" pochází z Číny, ze které se rozšířila do Koreje a Japonska. Již v roce 1974 byla zaznamenána v jihovýchodní části USA, a to ve státech Georgia, Alabama, Severní Karolína a Tennessee. V roce 1999 byl výskyt žlabatky potvrzen také v Nepálu. \n\nNa území Evropy byl škůdce poprvé nalezen v roce 2002 v Itálii, v regionu Piemont, na jihu provincie Cuneo. První výskyty byly zjištěny na hybridech mezi evropským kaštanovníkem setým a japonským kaštanovníkem vroubkovaným (\"Castanea sativa\" x \"Castanea crenata\"). Přes přijímaná fytosanitární opatření se žlabatka v Itálii dále šíří a v současné době se vyskytuje v 15 regionech (z celkového počtu 20). Odtud byla zavlečena do Francie, Slovinska a Švýcarska. Šíření žlabatky z Itálie do dalších evropských zemí potvrzuje i nález tohoto druhu v Nizozemsku v roce 2010 ve významné školkařské oblasti u města Boskoop, na rostlinách kaštanovníku dodaných z Toskánska v roce 2008. \n\nNa území ČR nebyl výskyt žlabatky \"Dryocosmus kuriphilus\" dosud zjištěn. Nejblíže k hranicím České republiky byl nález žlabatky zaznamenán v Maďarsku, a to opakovaně v roce 2009 na jedné rostlině kaštanovníku dodané z Itálie a v roce 2010 na čtyřech rostlinách kaštanovníku dodaných z Itálie. \n\nDo okruhu hostitelských rostlin žlabatky \"Dryocosmus kuriphilus\" patří různé druhy kaštanovníků (Castanea spp.). Z asijských druhů se jedná zejména o\nze severoamerických druhů například\nMezi hostitelské druhy patří také původní evropský druh kaštanovník setý (\"Castanea sativa\"). Napadány jsou i mezidruhoví kříženci kaštanovníku, někteří z nich i přednostně. \n\nŽlabatka \"Dryocosmus kuriphilus\" napadá pouze rostliny rodu \"Castanea\" spp., nikoli rostliny jírovce maďalu (\"Aesculus hippocastanum\"), který je známý také pod názvem kaštan koňský. \n\nVajíčko je oválného tvaru, mléčně bílé s dlouhou stopkou, délky 0,1–0,2 mm. \n\nLarva je protáhlá, smetanově bílé barvy, bez očí a nohou a dorůstá do velikosti 2,5 mm. Tělo je zřetelně článkované. \n\nKukla je černá nebo tmavě hnědá o délce až 2,5 mm. \n\nDospělci mají dva páry blanitých křídel, přičemž přední křídla jsou delší než zadní. Tělo je černě zbarvené a dlouhé 2,5–3,0 mm. Nohy, první dva články tykadel, vrcholová část clypeu a čelisti mají žlutohnědou barvu. Poměrně dlouhá tykadla jsou složená ze 14 článků a nejsou zakončena paličkou. Hlava má jemnou skulpturu, štít je lesklý a hladký. Na štítu jsou patrné dvě podélné rýhy, které se vzadu sbíhají. \n\nŽlabatka \"Dryocosmus kuriphilus\" má jednu generaci za rok. U tohoto druhu jsou známy pouze samičky, rozmnožování probíhá partenogenezí. Dospělé žlabatky se líhnou v závislosti na nadmořské výšce, expozici stanoviště ad. od konce května do konce července. Optimální teplota pro jejich aktivitu je v rozmezí 25–30 °C. Samička klade vajíčka do pupenů po skupinkách, obvykle 3–5 vajíček dovnitř jednoho pupenu, přičemž jedna samička může celkem naklást přes 100 vajíček. Do jednoho pupenu může klást více samiček, pupen tak může obsahovat 20–30 vajíček. Vylíhlé larvy, které přezimují v těchto pupenech, od poloviny dubna následujícího roku vytvářejí na mladých výhonech kaštanovníku hálky, které mají 5–20 mm v průměru. Hálky jsou zeleně nebo růžově zbarvené a často obsahují části vyvíjejících se listů, stonků a řapíků. Tvoří se na mladých větvičkách, listových řapících nebo na středním žebru listu. Žír larev trvá 20–30 dní, ke kuklení dochází v hálkách. Dospělci (samičky) žijí okolo 10 dnů a část doby života stráví vytvářením výletového otvoru z hálky. Po vylíhnutí dospělců hálky vyschnou, zdřevnatí a zůstanou na stromě i více než dva roky. \n\nZatímco hálky jsou na rostlině velmi nápadné, vajíčka a larvy prvního instaru, ukryté uvnitř pupenů, nemohou být běžnou vizuální prohlídkou zjištěny. U silně napadených stromů dochází k postupnému žloutnutí a řídnutí koruny a zároveň k celkovému oslabení růstu. \n\nŽlabatka \"Dryocosmus kuriphilus\" je považována za celosvětově nejzávažnějšího živočišného škůdce kaštanovníků. V Evropě představuje riziko zejména pro země jižní, střední a západní Evropy, především pro ty, ve kterých se ve větší míře pěstují kaštanovníky. Ztráty na produkci plodů mohou představovat 60–80 % a při opakovaném silném napadení může patogen ojediněle způsobit i úhyn stromů. Další rozšiřování žlabatky v Evropě je pravděpodobné, většina území, kde se pěstuje kaštanovník, má vhodné klimatické podmínky k jejímu usídlení. \n\nNa území České republiky se kaštanovník setý pěstuje zejména v městských výsadbách, zahradách a parcích a je v těchto místech významnou součástí životního prostředí. V lesních porostech je kaštanovník pěstován ve větším množství hlavně v oblastech Lovosicka, Žehušicka, Slatiňanska a v okolí Luhačovic, na území ČR se nacházejí i 3 kaštanové sady (kaštanky). Při zavlečení a usídlení žlabatky v ČR by mohlo dojít ke snížení estetické hodnoty napadených stromů. \n\nHlavní cestou průniku žlabatky \"Dryocosmus kuriphilus\" do nových oblastí je dovoz hostitelských rostlin určených k pěstování z území, kde se tento druh vyskytuje. Rizikovým materiálem jsou mladé rostliny kaštanovníku, rouby apod. Na kratší vzdálenosti se žlabatka šíří přeletem dospělých samic v období jejich letu, tj. od konce května do konce července. Že je tento způsob šíření rovněž významný, dokládá rychlost postupu tohoto druhu v zamořených oblastech, literární prameny se v údajích o rychlosti šíření liší v rozmezí 8–25 km za rok. \n\nV menších sadech může být populace žlabatky omezována prořezáváním a likvidací napadených výhonů před vylíhnutím dospělců.\n\nZkoumají se možnosti insekticidního ošetření, vhodné přípravky pro účinnou ochranu však nejsou dostupné. Perzistentní insekticidy sice vykazují účinnost proti mladým larvám a dospělcům, mají ale vážné nežádoucí dopady na životní prostředí.\n\nJiž po druhé světové válce byly v Japonsku vyšlechtěny odrůdy vykazující určitý stupeň rezistence vůči žlabatce, nové populace žlabatky ale tuto rezistenci překonaly. Využití rezistentního šlechtění se ale nadále jeví jako perspektivní možnost ochrany.\n\nV oblastech původního rozšíření účinně omezuje populace žlabatky řada přirozených nepřátel, zejména parazitických blanokřídlých (chalcidky), z nichž některé druhy se jeví jako vhodné pro metodu masového vypouštění. Čínský druh krásenky \"Torymus sinensis\" byl jako organismus pro biologickou ochranu již introdukován do Japonska a Koreje, kde se jeho masové vypouštění ukázalo jako úspěšná metoda ochrany. Využití organismů pro biologickou ochranu v evropských podmínkách je však stále předmětem výzkumu. \n\nŽlabatka \"Dryocosmus kuriphilus\" (EPPO kód: DRYCKU) byla v roce 2003 zařazena do Seznamu karanténních škodlivých organismů EPPO A2. V důsledku zavlečení škůdce na území Evropské unie (EU) vydala Evropská komise v červnu 2006 rozhodnutí 2006/464/ES o dočasných nouzových opatřeních proti zavlékání žlabatky \"Dryocosmus kuriphilus\" do EU a proti jejímu rozšiřování na tomto území, které je závazné pro členské státy EU. Tato úprava byla provedena i v české fytosanitární legislativě, a to rozhodnutím SRS, nařizujícím mimořádná rostlinolékařská opatření proti zavlékání nebo rozšiřování žlabatky na území České republiky, č. j. SRS 026238/2006.\n\nVšechny dodávky rostlin nebo částí rostlin rodu Castanea spp., určených k pěstování, s výjimkou semen a plodů (dále jen hostitelské rostliny), v rámci EU musí být při přemísťování na území ČR a ostatních členských států EU opatřeny rostlinolékařským pasem potvrzujícím, že hostitelské rostliny byly na území EU trvale pěstovány v místě produkce ve členském státě EU, kde není znám výskyt žlabatky \"Dryocosmus kuriphilus\", či v místě produkce v oblasti prosté této žlabatky, vymezené úředním orgánem ochrany rostlin příslušného členského státu EU podle příslušných mezinárodních standardů pro fytosanitární opatření. Obdobné požadavky se vztahují i na zásilky hostitelských rostlin dovážených ze třetích zemí, které musí být podrobeny ve vstupním místě dovozní rostlinolékařské kontrole a musí být opatřeny rostlinolékařským osvědčením, potvrzujícím v kolonce „dodatkové prohlášení“ obdobné garance, jaké jsou stanoveny pro vnitřní trh EU, tj. že rostliny pocházejí z místa produkce ze země, kde není znám výskyt žlabatky, či z oblasti prosté žlabatky, vymezené k tomu příslušným úředním orgánem třetí země podle příslušných mezinárodních standardů pro fytosanitární opatření.\n\n"}
{"id": "900607", "url": "https://cs.wikipedia.org/wiki?curid=900607", "title": "Michal Pintér", "text": "Michal Pintér\n\nMichal Pintér (* 4. února 1994, Zlaté Moravce) je  slovenský fotbalový obránce, od roku 2011 působící v A týmu FC ViOn Zlaté Moravce.\n\nSvoji fotbalovou kariéru začal v FC ViOn Zlaté Moravce, kde se přes mládež dostal až do A týmu.\n\n"}
{"id": "900608", "url": "https://cs.wikipedia.org/wiki?curid=900608", "title": "Myš zebrovaná", "text": "Myš zebrovaná\n\nMyš zebrovaná (\"Lemniscomys barbarus\") je malý hlodavec z podřádu myšovců. Tento monotypický druh žije v pobřežních částech Maroka, Alžírska a Tuniska v severozápadní Africe.\n\nV minulosti se věřilo, že se vyskytuje i ve velké části subsaharské Afriky, ale tamější myší populace je dnes uznávána za samostatný druh \"Lemniscomys zebra\".\n\nJednotlivé druhy rodu \"Lemniscomys\" se od sebe liší pruhováním. Myš zebrovaná má na těle sérii výrazně se střídajících světlých a tmavých podélných pruhů, jež probíhají od krku až k ocasu. Dospělá myš dorůstá velikosti 9–12 cm, ocásek je ještě o něco delší.\n\nMyš zebrovaná obývá křovinaté a travnaté oblasti v severní Africe, na zdejších pouštích se však nevyskytuje. Splétá si kulovitá hnízda z travin. Žije samotářsky.\n\nTyto myši se živí semeny, plody a zelenými částmi rostlin i hmyzem.\n\nObdobím rozmnožování je jaro, kdy mají myši dostatek potravy. Samice je březí 4 týdny a rodí průměrně 4–5 mláďat. Může porodit i vícekrát.\n"}
{"id": "900609", "url": "https://cs.wikipedia.org/wiki?curid=900609", "title": "Alexandra Sasko-Altenburská", "text": "Alexandra Sasko-Altenburská\n\nAlexandra Sasko-Altenburská, plným jménem německy \"Alexandra Friederike Henriette Pauline Marianne Elisabeth von Sachsen-Altenburg\" (8. června 1830, Altenburg – 6. července 1911, Sankt-Petěrburg) byla rodem princezna z ernestinské linie Wettinů a sňatkem pod jménem \"Alexandra Josifovna (rusky Александра Иосифовна)\" ruská velkokněžna.\n\nAlexandra se narodila jako pátá ze šesti dcer sasko-altenburského vévody Josefa Fridricha (1789—1868) a jeho manželky, württemberské princezny Amálie (1799—1848). Z matčiny strany byla vnučkou Ludvíka Württemberského, bratra carevny Marie Fjodorovny, druhé manželky cara Pavla I. Druhá a šestá z jejích sester již v útlém věku zemřely, Alexandra tak vyrůstala jako nejmladší z nich.\n\nSe svým budoucím manželem, synem ruského cara Mikuláše I., velkoknížetem Konstantinem Nikolajevičem, se seznámila, když carevič přijel do Německa na svatbu své sestry, velkokněžny Olgy Nikolajevny. Konstantin se hluboce zamiloval a psal svým rodičům: \"\"Ta nebo žádná\"\". V říjnu roku 1847 Alexandra přijela do Ruska a přestoupila na pravoslaví. 11. září roku 1848 se pak konala svatba v Zimním paláci v Petrohradu. Mladá rodina žila v Petrohradu v Pavlovsku, Strelně a Mramorovém paláci.\n\nZ manželství Alexandry Josifovny a Konstantina Nikolajeviče se narodilo šest dětí, čtyři synové a dvě dcery:\n\nMladá velkokněžna byla považována za jednu z největších krasavic u carského dvora. Velké modré oči, zlatěrudé vlasy, řecký nos a krásná ústa ve spojení s přirozenou elegancí dívky hluboce zapůsobily i na samotného cara Mikuláše I., proslulého znalce ženské krásy. Třebaže neoplývala intelektem, velmi si jí vážili všichni čtyři carové, v období jejichž panování v Rusku žila (Mikuláš I., Alexandr II., Alexandr III., Mikuláš II.) V rodinném kruhu ji nazývali «teta Sanni (тётя Санни)».\n\nMnoho času věnovala problematice bezprizorných dětí a řídila Hlavní radu dětských útulků.\n\nMilovala hudbu a pořádala skvělé hudební večery. Johann Strauss byl setkáním s velkokněžnou uchvácen a věnoval jí valčík \"\"Velkokněžně Alexandře\"\" a quadrillu \"\"Terasa Strelny\"\".\n\nAlexandra Josifovna měla sklony k mysticismu a věštění ze stolní desky. Podle tvrzení jedné z jejích dvorních dam pod vedením jiné dvorní dámy, Anny Fjodorovny Tjutčevové, \"\"tak mnoho a tak často opakovala svá magnetické pokusy, že se z toho málem pominula.\"\n\nV dubnu roku 1874 zasáhlo rodinu Alexandry Josifovny neštěstí. Její nejstarší syn, velkokníže Nikolaj Konstantinovič byl obviněn z krádeže briliantů zdobících ikonu Bohorodičky, kterou svého času car Mikuláš I. požehnal svatbu svého syna Konstantina s Alexandrou Josifovnou. Nikolaj se ke krádeži nikdy nepřiznal, podle svých slov vzal na sebe vinu svého pobočníka, byl však rodinnou radou shledám vinným; aby se zabránilo veřejnému skandálu, byl prohlášen za choromyslného a poslán ze Sankt-Petěrburgu do vyhnanství.\n\nPo této skandální historii se svým nejstarším synem se velkokněžna dlouho nemohla vzpamatovat. Věřila, že ikona chráni její rodinný krb a děsila se budoucnosti. Její obavy se potvrdily, její rodinné štěstí záhy skončilo, rodinu či ji samotnou stíhala rána za ranou.\n\nVe věku šestnácti let roku 1879 zemřel na souchotiny její nejmladší syn Vjačeslav. Nedlouho nato, po třiceti letech manželství, zjistila velkokněžna, že její hluboce milovaný muž již k ní nechová žádné city. Již dávno měl poměr s balerinou Mariinského divadla v Sankt-Petěrburgu Annou Vasiljevnou Kuzněcovovou (1847—1922) a měl s ní čtyři děti. Konstantin Nikolajevič představil svou favoritku známým se slovy: \"\"V Petěrburgu mám formální ženu, a toto je zákonitá!\"\". Sám o tom řekl manželce a vybídl ji \"\"zachovávat zdvořilost\"\". Car Alexandr III. se k chování \"strýce Koko\" stavěl ostře odmítavě.\n\nAlexandra Josifovna opustila Petěrburg a odjela do Pavlovska, kde trávila neradostné dny. Do hlavního města přijížděla pouze v zimě. Svou lásku k nevěrnému manželovi však chovala až do konce života.\n\nRoku 1889 ranila Konstantina Nikolajeviče mrtvice: ochrnula mu pravá ruka i noha a téměř ztratil schopnost mluvit. V tomto stavu prožil ještě několik let. Alexandra Josifovna při něm zůstala v roli ošetřovatelky - svou povinnost vůči němu splnila až do konce, který přišel 13. ledna roku 1892.\nKe konci života Alexandra Josifovna téměř oslepla a od roku 1903 nevycházela z Mramorového paláce, kde žila a kde 23. června roku 1911 v požehnaném věku 81 let i zemřela. Do posledního okamžiku byla jasného rozumu i vnímání. Oblíbená velkokněžna byla v souladu se svým přáním pochována ve velkoknížecí hrobce Petropavlovské pevnosti společně se svým manželem (jehož ostatky byly do hrobky, vybudované roku 1908, přeneseny z Petropavlovského chrámu).\n\nV Rusku Alexandra Josifovna prožila 64 let a ruská země se stala její druhou vlastí. Byla ochránkyní tradic rodiny Romanovových a přísné dvorní etikety.\n\n\n"}
{"id": "900611", "url": "https://cs.wikipedia.org/wiki?curid=900611", "title": "Pobožnost", "text": "Pobožnost\n\nPobožnost je v křesťanství veřejný nebo soukromý náboženský úkon, který není součástí oficiální liturgie, nýbrž spíše projevem lidové zbožnosti a úcty k Panně Marii a ostatním světcům. Mezi pobožnosti patří například:\n\n"}
{"id": "900618", "url": "https://cs.wikipedia.org/wiki?curid=900618", "title": "Michal Obročník", "text": "Michal Obročník\n\nMichal Obročník (* 4. června 1991, Rimavská Sobota) je slovenský fotbalový záložník od roku 2013 hráč klubu FC Slovan Liberec od července 2017 na hostování v SK Sigma Olomouc.\n\nSvoji fotbalovou kariéru začal v Rimavské Sobotě, odkud ještě jako dorostenec zamířil do FK Dukla Banská Bystrica. Následně se vrátil do Rimavské Soboty, kde nastupoval již pouze za první mužstvo. Před sezonou 2013/14 odešel na hostování do FC ViOn Zlaté Moravce. Po půl roce mu skončilo hostování ve Zlatých Moravcích a smlouva v Rimavské Sobotě a podepsal kontrakt s FC Slovan Liberec. Obratem byl poslán do ViOnu, kde rok hostoval a poté se vrátil do Liberce.\n\nS Libercem se představil v Evropské lize UEFA 2014/15. Ve 3. předkole proti FC Astra Giurgiu tým vypadl s celkovým skóre 2:6, Obročník vstřelil jeden gól v domácí odvetě (porážka 2:3). Se Slovanem Liberec podstoupil v sezóně 2014/15 boje o záchranu v 1. české lize, ta se zdařila. S týmem navíc vybojoval triumf v českém poháru.\n\nV srpnu 2016 se vrátil na Slovensko do známého působiště, odešel na hostování do FC ViOn Zlaté Moravce – Vráble. Zde se rozehrál po zranění a dostal se do zápasového rytmu. V zimní pauze sezóny 2016/17 se vrátil do Liberce a zahájil s týmem přípravu.<br>\nV červenci 2017 odešel z Liberce na hostování do moravského klubu z Hané SK Sigma Olomouc.\n\n"}
{"id": "900619", "url": "https://cs.wikipedia.org/wiki?curid=900619", "title": "Dragan Mrđa", "text": "Dragan Mrđa\n\nDragan Mrđa (srbskou cyrilicí Драган Мрђа, * 23. ledna 1984, Vršac, SFR Jugoslávie) je srbský fotbalový útočník, v současnosti hráč FK Crvena zvezda.\n\nV létě 2010 podepsal tříletý kontrakt se švýcarským týmem FC Sion, kde působil do roku 2013. Poté se vrátil do vlasti do klubu, v němž debutoval v profesionálním fotbale, do FK Crvena zvezda.\n\nZúčastnil se Mistrovství Evropy hráčů do 21 let 2007, konaného v Nizozemsku, kde Srbsko po výhrách 1:0 nad Itálií a Českou republikou a prohře 0:2 s Anglií obsadilo se 6 body první místo základní skupiny B. V semifinále přispěl jedním gólem k vítězství 2:0 nad Belgií a ve finále rovněž skóroval, ale Srbsko podlehlo domácímu Nizozemsku 1:4.\n\nV A-mužstvu Srbska debutoval 19. listopadu 2008 v přátelském domácím zápase s Bulharskem, šel na hřiště ve 35. minutě. Střetnutí skončilo vysokým vítězstvím Srbska 6:0.\n\n7. dubna 2010 vstřelil dva góly v přátelském zápase s domácím Japonskem, Srbsko zvítězilo 3:0. Byl součástí srbského týmu na Mistrovství světa 2010 v Jihoafrické republice, ale do žádného ze tří utkání Srbska na turnaji nezasáhl.\n\n"}
{"id": "900621", "url": "https://cs.wikipedia.org/wiki?curid=900621", "title": "Martin Ondrejka", "text": "Martin Ondrejka\n\nMartin Ondrejka (* 8. ledna 1983, Zlaté Moravce, Slovensko) je slovenský fotbalový záložník, v současnosti působící v klubu FC ViOn Zlaté Moravce.\n\nSvoji fotbalovou kariéru začal v FC ViOn Zlaté Moravce. Mezi jeho další kluby patří: FK Machulince, TJ Calex Zlaté Moravce a ŠK Slovan Bratislava.\n\n"}
{"id": "900622", "url": "https://cs.wikipedia.org/wiki?curid=900622", "title": "Šťastná čísla", "text": "Šťastná čísla\n\nŠtasná čísla je francouzsko-americká komedie, kterou vytvořila režisérka Nora Ephron. Scénář napsal Adam Resnick, který se inspiroval skandálem Pensylvánské Loterie, který se udál roku 1980. Je to jediný film Nory Ephron, u kterého si nepsala vlastní scénář.\n\nPříběh se odehrává roku 1988. Russ Richards (John Travolta) pracuje jako „televizní rosnička“ pro televizní stanici ve městě Harrisburg v Penyslávnii. Svými diváky je uctíván jako místní celebrita a sláva mu umožňuje jisté výhody, jako je vlastní parkovací místo a box v restauraci Denny's (kde dokonce podávají omeletu, která je po něm pojmenovaná). Za jeho věčně optimistickým chováním se skrývá fakt, že jeho půjčovna sněžných skútrů je kvůli neobvykle mírné zimě téměř na mizině.\n\nJeho přítel Gig (Tim Roth) majitel striptýzového klubu pochybné pověsti mu poradí, že by se z finančních potíží mohl dostat pomocí pojišťovacího podvodu. Pokus však selže a Russ se dostane ještě do větších dluhů a hlavně do hledáčku nájemného vraha jménem Dale (Michael Rapaport). Pak Gig navrhne, že by mohli zmanipulovat Pensylvánskou loterii. Pomáhá jim \npřítelkyně Crystal Latroy (Lisa Kudrow), modelka která v loterii tahá a předvádí vítězná čísla, a její poněkud ujetý bratranec Walter (Michael Moore), který v jejich čtveřici hraje roli majitele výherního tiketu.\n\nJejich plán zpočátku funguje, ale předtím, než si mohou vyzvednout jackpot ve výši 6,4 milionu dolarů, se jim vše začíná rozpadat pod rukama. Napřed začne být Walter být ještě víc hamižný a odmítne dát své sestřenici výherní tiket, při následné potyčce s Crystal však dostane smrtelný astmatický záchvat. Odporný majitel televizní stanice Dick Simmons (Ed O'Neill), se kterým spí Crystal také, zjistí, co udělali a snaží se je vydírat. A existují další, kteří také prohlédli patrně nejhůř střežené tajemství ve městě a kteří chtějí dostat svůj podíl.\n\nZmatek a vraždy probudí líné detektivy Lakewooda (Bill Pullman) a Chamberse (Daryl Mitchell), kteří sice začnou vyšetřovat, ale přitom doufají, že se nebudou muset moc nadřít. Russ se rozhodne prodat tiket Dickovi za 100 tisíc dolarů, aby měl na zaplacení všeho, co dluží zabijákovi Daleovi. Crystal se rozzuří a okamžitě svede Dicka, aby se opět ke svému podílu dostala. Dale se vloupá Dickovi do domu a pokusí se mu tiket ukrást, ale policie na místo vloupání dorazí a policista Lakewood Dalea zastřelí.\n\nPo cestě domů narazí Lakewood na Russe, který se právě snaží rozprodat zbývající sněžné skútry jiným prodejcům, ale dostane smyk a kamion, který řídí, převrátí. Lakewooda napadne, že Russe zatkne, ten však uprchne i se svými 100 tisíci dolary na svém sněžném skútru, narazí však do stromu. V nemocnici mu pak Lakewood dá pokutu za řízení skútru bez oprávnění a vysvětlí mu, co se stalo Dickovi a Daleovi. Russ jde v nemocnici za Dickem do pokoje a ukradne mu výherní tiket. Nakonec tiket věnuje servírce z restaurace Denny's (Maria Bamford) a přestěhuje se na Floridu. Tam se stane úspěšným moderátorem televizní soutěže, která se jmenuje „Štastná čísla“.\n\n\nJohn Travolta získal za roli v tomto filmu a ve filmu Bojiště Země Zlatou malinu za rok 2000 za nejhoršího herce.\n\n"}
{"id": "900623", "url": "https://cs.wikipedia.org/wiki?curid=900623", "title": "Čínská lidová banka", "text": "Čínská lidová banka\n\nČínská lidová banka () je centrální banka Čínské lidové republiky. Byla založena 1. prosince 1948 a původně sídlila v Š’-ťia-čuangu v Che-peji, ale od roku 1949 sídlí v Pekingu. Vydává čínskou měnu žen-min-pi. Jejím guvernérem je od prosince 2002 Čou Siao-čchuan.\n\nGuvernéra jmenuje do funkce (a odvolává z funkce) prezident Čínské lidové republiky. Kandidáta na guvernéra přitom navrhuje premiér Čínské lidové republiky a schvaluje jej Všečínské shromáždění lidových zástupců, respektive Stálý výbor Všečínského shromáždění lidových zástupců. Viceguvernéry jmenuje a odvolává premiér.\n\n"}
{"id": "900625", "url": "https://cs.wikipedia.org/wiki?curid=900625", "title": "NITDroid", "text": "NITDroid\n\nNITDroid je port operačního systému Android pro mobilní telefony a internetové tablety firmy Nokia, fungující na operačním systému Maemo a MeeGo. \n\nKonkrétně jde o zařízení Nokia N900, Nokia N9 a Nokia N950. Pro Nokii N9 a N950 je poslední vydanou verzí port Androidu 4.1.1 (Ice Cream Sandwich), s kódovým označením \"Gyla.\"\nPro telefon Nokia N900, jde o nestabilní a experimentální port verze 4.0.3.\n"}
{"id": "900631", "url": "https://cs.wikipedia.org/wiki?curid=900631", "title": "Peter Orávik", "text": "Peter Orávik\n\nPeter Orávik (* 18. prosince 1988, v Považské Bystrici) je slovenský fotbalový záložník, od roku 2010 působí v klubu FC ViOn Zlaté Moravce.\n\nSvoji fotbalovou kariéru začal v rodné Považské Bystrici.\n\n"}
{"id": "900634", "url": "https://cs.wikipedia.org/wiki?curid=900634", "title": "128 (číslo)", "text": "128 (číslo)\n\nSto dvacet osm je přirozené číslo. Následuje po číslu sto dvacet sedm a předchází číslu sto dvacet devět. Řadová číslovka je \"stý dvacátý osmý\" nebo \"stoosmadvacátý\". Římskými číslicemi se zapisuje CXXVIII.\n\nSto dvacet osm je\n\n\n\nSilnice II/128 je česká silnice II. třídy vedoucí na trase Čáslavsko – Lukavec – Pacov – Věžná – Černovice – Deštná – Jindřichův Hradec – Nová Bystřice – Rakousko\n\n"}
{"id": "900639", "url": "https://cs.wikipedia.org/wiki?curid=900639", "title": "Pierre Pelot", "text": "Pierre Pelot\n\nPierre Pelot, vlastním jménem Pierre Grosdemange (* 11. listopadu 1945, Saint-Maurice-sur-Moselle) je francouzský spisovatel dobrodružných knih pro děti i pro dospělé.\n\nAbsolvoval pouze základní vzdělání a pak se učil na strojního mechanika. Po třech měsících učiliště opustil a živil se, jak se dalo. Protože tíhl k výtvarnému projevu, vytvářel komiksové seriály, které však vzbuzovaly pozornost spíše jejich literární částí. Proto začal v polovině 60. let 20. století na radu Hergého psát dobrodružné romány. Je autorem více než 170 děl publikovaných i pod pseudonymy Pierre Suragne nebo Pierre Carbonari.\nJeho dílo je žánrově velmi bohaté. Jde o dobrodružné knihy ze současnosti, z historie i prehistorie, westerny, detektivní, sci-fi i dívčí romány a parodie na uvedené žánry. K pestrosti jeho knih přispívá také používání různých vypravěčských technik. Hrdiny svých knih staví často do mezních situací (např. alkoholismus, návrat z vězení, tragická láska, nutnost čelit násilí atp.)\n\n\n\n\n"}
{"id": "900642", "url": "https://cs.wikipedia.org/wiki?curid=900642", "title": "Loreburn No. 254", "text": "Loreburn No. 254\n\nLoreburn No. 254 je venkovská místní samosprávná jednotka v středojižním Saskatchewanu v Kanadě. Nachází se v divizi (oddělení pro sčítání lidu #5).\n\nTyto obce leží uvnitř geografických hranic municipality Loreburn No. 254, ale technicky nejsou její součástí.\n\nVsi\n\nSamoty\n\nPodle kanadského sčítání lidu z roku 2001:\n\n"}
{"id": "900643", "url": "https://cs.wikipedia.org/wiki?curid=900643", "title": "Skarkos", "text": "Skarkos\n\nSkarkos (druhý pád \"Skarku\") je archeologické naleziště, nalézající se ve městě Chora na ostrově Iu v Řecku. Byly zde nalezeny pozůstatky Kykladského osídlení, čímž byla doložena antická historie ostrova. Pozůstatky obydlí jsou v některých místechzachovány až do výšky 3 m. Většina zde nacházejících se budov měla dvě patra s kamennou podlahou. Je také dobře patrný kanalizační systém. V roce 2008 jako jeden z 6 (celkem 109 kandidátů) dostal Skarkos ocenění Evropské unie za mimořádné úsilí o zachování archeologického naleziště.\n\n"}
{"id": "900649", "url": "https://cs.wikipedia.org/wiki?curid=900649", "title": "Simone Martin-Chauffierová", "text": "Simone Martin-Chauffierová\n\nSimone Martin-Chaufierrová, rozená Duvalová (29. srpna 1902, Brest – 24. března 1975, Paříž) byla francouzská spisovatelka a překladatelka.\n\nRoku 1921 se provdala za prozaika a esejistu Louise Martina-Chaufierra, se kterým se za druhé světové války účastnila protinacistického odboje. Překládala z angličtiny a italštiny a je autorkou několika knih.\n\n\n\n"}
{"id": "900651", "url": "https://cs.wikipedia.org/wiki?curid=900651", "title": "Mistrovství Evropy v basketbalu žen 1966", "text": "Mistrovství Evropy v basketbalu žen 1966\n\n10. mistrovství Evropy v basketbalu žen proběhlo v dnech 2. – 9. října v Rumunských městech Sibiu a Kluž.\n\nTurnaje se zúčastnilo 12 týmů, rozdělených do dvou šestičlenných skupin, z nichž první dva týmy postoupili do bojů o medaile. Týmy, které v základních skupinách skončily na třetím až šestém místě, hrály o umístění. Mistrem Evropy se stalo družstvo Sovětského svazu.\n\n NDR – Německo 105:51 (37:17)\n\n2. října 1966 (18:30) – Sibiu\n\n2. října 1966 (19:50) – Sibiu\n\n2. října 1966 (21:10) – Sibiu\n\n3. října 1966 (18:00) – Sibiu\n\n3. října 1966 (19:20) – Sibiu\n\n3. října 1966 (20:40) – Sibiu\n\n4. října 1966 (18:00) – Sibiu\n\n4. října 1966 (19:20) – Sibiu\n\n4. října 1966 (20:40) – Sibiu\n\n5. října 1966 (18:00) – Sibiu\n\n5. října 1966 (19:20) – Sibiu\n\n5. října 1966 (20:40) – Sibiu\n\n6. října 1966 (18:00) – Sibiu\n\n6. října 1966 (19:20) – Sibiu\n\n6. října 1966 (20:40) – Sibiu\n Polsko – Maďarsko 72:52 (34:25)\n\n2. října 1966 (18:00) – Kluž\n\n2. října 1966 (19:20) – Kluž\n\n2. října 1966 (20:40) – Kluž\n\n3. října 1966 (18:00) – Kluž\n\n3. října 1966 (19:20) – Kluž\n\n3. října 1966 (20:40) – Kluž\n\n4. října 1966 (18:00) – Kluž\n\n4. října 1966 (19:20) – Kluž\n\n4. října 1966 (20:40) – Kluž\n\n5. října 1966 (18:00) – Kluž\n\n5. října 1966 (19:20) – Kluž\n\n5. října 1966 (20:40) – Kluž\n\n6. října 1966 (18:00) – Kluž\n\n6. října 1966 (19:20) – Kluž\n\n6. října 1966 (20:40) – Kluž\n\n SSSR – NDR 93:69 (47:40)\n\n8. října 1966 (18:20) – Kluž\n\n8. října 1966 (19:40) – Kluž\n SSSR – ČSSR 74:66 (44:37)\n\n9. října 1966 (20:00) – Kluž\n\n Rumunsko – NDR 60:65 (24:29)\n\n9. října 1966 (18:30) – Kluž\n Jugoslávie – Polsko 70:67 (29:34)\n\n8. října 1966 (11:40) – Kluž\n\n8. října 1966 (17:00) – Kluž\n Nizozemsko – Jugoslávie 66:57 (31:16)\n\n9. října 1966 (17:00) – Kluž\n\n Bulharsko – Polsko 70:56 (30:25)\n\n9. října 1966 (15:00) – Kluž\n Itálie – Německo 63:50 (25:18)\n\n8. října 1966 (9:00) – Kluž\n\n8. října 1966 (10:20) – Kluž\n Maďarsko – Itálie 65:57 (33:26)\n\n9. října 1966 (10:20) – Kluž\n\n Francie – Německo 71:43 (34:21)\n\n9. října 1966 (9:00) – Kluž\n1. SSSR\n2. ČSSR\n\n3. NDR\n"}
{"id": "900655", "url": "https://cs.wikipedia.org/wiki?curid=900655", "title": "Dorothy Shirleyová", "text": "Dorothy Shirleyová\n\nDorothy Ada Shirleyová (* 15. května 1939 Manchester, Anglie) je bývalá britská atletka, stříbrná olympijská medailistka ve skoku do výšky z roku 1960.\n\nDvakrát reprezentovala na Letních olympijských hrách. Poprvé startovala na olympiádě v Římě v roce 1960. V kvalifikaci obsadila čtvrté místo a postoupila do patnáctičlenného finále. V něm zahajovala na výšce 160 cm a následně uspěla napoprvé i na výškách 165, 168 a 171 cm. Stejně se dařilo i polské výškařce Jarosławě Jóźwiakowské. Obě nakonec shodně neuspěly na výšce 174 cm a podělily se o stříbrnou medaili. Olympijskou vítězkou se stala Rumunka Jolanda Balaşová, jež skočila o 14 centimetrů výše a výkonem 185 cm stanovila nový olympijský rekord.\n\nNa Letních olympijských hrách v Ciudad de México v roce 1968 nepostoupila z kvalifikace, když třetím pokusem překonala 168 cm. Kvalifikační limit byl 174 cm.\n\nČtyřikrát se zúčastnila evropského šampionátu v atletice. Na svém prvním ME ve švédském Stockholmu v roce 1958 dokázala vybojovat bronzovou medaili (167 cm). O čtyři roky později na evropském šampionátu v Bělehradě skončila těsně pod stupni vítězů, na 4. místě (167 cm). V roce 1966 se konalo Mistrovství Evropy v Budapešti, kde ve finále obsadila 8. místo. Na následujícím kontinentálním šampionátu v Athénách v roce 1969 skončila na 11. místě.\n\nČtyřikrát startovala na Hrách Commonwealthu (1958, 1962, 1966, 1970). Největšího úspěchu dosáhla v roce 1966, kdy se hry konaly v Kingstonu na Jamajce. Pro Anglii zde vybojovavala výkonem 170 cm stříbrnou medaili. Zlato získala stříbrná olympijská medailistka z her v Tokiu 1964 Michele Brownová, jež překonala 173 cm. Blízko medaile byla již v roce 1958, kdy Hry Commonwealthu hostil velšský Cardiff. Ve finále překonala 165 cm stejně jako Australanka Helen Frithová. Ta však měla lepší technický zápis a vybojovala bronz, Shirleyová skončila čtvrtá. Na Hrách Commonwealthu 1970 ve skotském Edinburghu obsadila ve skoku do výšky 6. místo.\n\n"}
{"id": "900661", "url": "https://cs.wikipedia.org/wiki?curid=900661", "title": "Karel Veselý-Jilemský", "text": "Karel Veselý-Jilemský\n\nKarel Veselý-Jilemský (* 26. srpna 1915 Spačice – 24. března 1945 Horní Bradlo) byl český hudební skladatel – kapelník, učitel hudby, vedoucí chrámového sboru. \n\nVětšinu svého života prožil v obci Jilem na Havlíčkobrodsku – odtud jeho umělecký pseudonym \"Jilemský\". V hudbě byl samoukem. Za svůj krátký život zkomponoval několik desítek písní v lidovém duchu, které v jeho době byly velmi oblíbené. Mnoho jich bylo vydáno na gramofonových deskách Ultraphon a Esta a často je hrál i Československý rozhlas. Notové party pak pravidelně vydávalo pražské nakladatelství Vodička. Před 2. sv. válkou byly jeho písničky součástí repertoáru kapel F. A. Tichého, Viplera, Berky, Kozderky a dalších. \n\nZemřel tragicky 24.3.1945 při partyzánské akci u Horního Bradla (omylem ho zastřelili partyzáni, když se vracel přes Horní Bradlo z návštěvy u snoubenky v Proseči u Seče). Je pohřben na Starém hřbitově v Čachotíně.\n\n\n\n"}
{"id": "900664", "url": "https://cs.wikipedia.org/wiki?curid=900664", "title": "Musée Curie", "text": "Musée Curie\n\nMusée Curie (\"Muzeum Curierových\") je technické muzeum v Paříži. Nachází se v 5. obvodu v ulici \"Rue Pierre-et-Marie-Curie\". Muzeum veřejnosti přibližuje objevy Pierra a Marie Curie v oblasti radioaktivity a radioterapie. V prostoru bývalých laboratoří a kanceláří Marie Curie se nachází stálá expozice a archivní dokumentační centrum.\n\nV červenci 1914 zde vznikl Institut du Radium (dnešní Institut Curie), který tvořily dvě stavby. V tzv. pavilonu \"Pasteur\", měl laboratoř profesor Claudius Regaud, který pod záštitou Pasteurova ústavu provozoval laboratoře na lékařský výzkum záření a v pavilonu \"Curie\", měla laboratoře Marie Curie, kde se specializovala na chemický a fyzický výzkum záření pod záštitou Pařížské univerzity. Dnes je její kancelář a osobní chemická laboratoř uchována. Tvoří základ muzea, které provozuje Institut Curie. Muzeum bylo otevřeno v roce 1995.\n"}
{"id": "900665", "url": "https://cs.wikipedia.org/wiki?curid=900665", "title": "Černá (zámek)", "text": "Černá (zámek)\n\nZámek Černá stojí téměř v centru obce Černá, v okrese Žďár nad Sázavou. Od roku 1970 je chráněn jako kulturní památka.\n\nZámek nechal na konci 16. století v duchu renesance vystavět Jan Rafael Chroustenský z Malovar. Po Bílé hoře však Chroustenští o majetek přišli a roku 1624 se zámek (tehdy označovaný jako \"tvrz\") dostal do držení rodu Collalto. V této době spadala Černá do panství Rudolec, nicméně Collaltové přenesli správu panství a přejmenovali jej na panství Černá. To se skládalo ze 7 obcí z Velkomeziříčska (Měřín, Blízkov, Černá, Dědkov, Chlumek, Jersín a Milíkov), další 4 obce byly ze Žďárska (Bohdalov, Chroustov, Kyjov a Rudolec) a poslední 4 pocházely z Jihlavska (Arnolec, Nadějov, Stáj a Zhoř). \n\nV 18. století prošel zámek barokní přestavbou, jež se týkala především interiérů. Kromě toho došlo také k zasvěcení zámecké kaple sv. Antonínu Paduánskému. Ve vlastnictví Collaltů zůstala Černá do roku 1918, kdy jim byl majetek zkonfiskován. V rámci první pozemkové reformy došlo k rozparcelování půdy panství a ze zámku se stal tzv. zbytkový statek. V následujících letech se na něm vystřídali dva zbytkový statkáři. Ve stejné době byly také značně zdevastovány interiéry a fresky kaple. V roce 1931 získal památku Eduard Pavlíček z Tasova. \n\nPo roce 1948 připadl zámek obci, která jej využívala ke kulturním a společenským účelům. Hospodářské budovy zámku pak využívalo JZD. Na začátku 90. let prošel objekt restitucí, ovšem nedlouho poté jej získal nový majitel. Ten provedl generální rekonstrukci, při níž došlo k odsvěcení nové kaple sv. Antonína, zřízené v meziválečném období v severním nároží zámecké budovy. Během rekonstrukce byla kolem zámku také postavena mohutná pětimetrová zeď. Od roku 1996 je zámek a přilehlý areál provozován pod názvem \"The Other World Kingdom\" jako místo pro sadomasochistické hry. Do roku 2008 byl zámek přístupný pouze pro platící zájemce o sexuální služby s tématem ženské dominance. V roce 2008 byl zámek na prodej, ke změně vlastníka však nedošlo.\n\nDle katastru nemovitostí je vlastníkem zámku společnost The Other World Kingdom. Tato společnost se celosvětově proslavila v erotickém byznysu ve formě tzv. Femdom. Její hlavní náplní je provozování erotických stránek a natáčení krátkých filmů s tématy ženské dominance.\n\nV blízkosti zámku neprochází žádná značená turistická trasa. Zámek je přístupný po místní komunikaci od Mlýnského rybníka. Nedaleko vede také silnice II/348 z Arnolce na Měřín, kde se napojuje na silnici II/602.\n\n"}
{"id": "900668", "url": "https://cs.wikipedia.org/wiki?curid=900668", "title": "Chřadnutí hrušně", "text": "Chřadnutí hrušně\n\nChřadnutí hrušně je choroba způsobená bakterií, fytoplazmou \"Candidatus Phytoplasma pyri\" (Seemüller & Schneider, 2004) z čeledě \"Acholeplasmataceae\" , která je známa i pod synonymem Pear decline phytoplasma. Fytoplazma způsobující chřadnutí hrušně je karanténním škodlivým organismem na území EU. Označení EPPO: PHYPPY.\n\nChoroba je rozšířena v Africe (Libye), Austrálii (Victoria) a Severní Americe (Kanada: Britská Kolumbie; USA: Connecticut, Kalifornie, Oregon a Washington).\n\nV evropských zemích se původce choroby vyskytuje v Albánii, Bosně a Hercegovině, České republice, Francii, Chorvatsku, Itálii, Maďarsku, Moldavsku, Německu, Nizozemsku, Polsku, Rakousku, Řecku, Slovensku, Slovinsku, Srbsku, Španělsku, Švýcarsku a Velké Británii (Anglie). \n\nStátní rostlinolékařská správa v České republice dosud úředně potvrdila výskyt původce choroby v zahradách, silničních stromořadích, pokusných výsadbách, extenzivních a intenzivních sadech v obvodech Břeclav, Děčín, Kroměříž, Litoměřice, Opava, Pardubice, Prostějov a Znojmo. \n\nNa jižní Moravě byly v intenzivních sadech a pokusných výsadbách napadeny odrůdy hrušně obecné Boscova lahvice, Konference, Williamsova, podnože OHF 333, odrůda hrušně hruškolisté Hosui a podnože kdouloní, původem z Německa a Rakouska. Fytoplazma chřadnutí hrušně je ale pravděpodobně rozšířena na větším území než je výše uvedeno. K dalšímu zavlékání přispívá i nákup zahraničního infikovaného rostlinného materiálu. Na Moravě, v okolí Brna jsou popisovány odborníkem nepotvrzené případy nově vysazených napadených dřevin, zakoupených u registrovaného prodejce, se stejnými příznaky podobnými chřadnutí hrušně. \n\nHlavními hostiteli fytoplazmy chřadnutí hrušně jsou hrušně (\"Pyrus\"). Příležitostně také kdouloně (\"Cydonia\") a hrušně štěpované na podnože kdouloní. Hrušně rostoucí na podnožích hrušně hruškolisté (Pyrus pyrifolia) a hrušně ussurijské (\"Pyrus ussuriensis\"), jsou náchylné k odumírání, tzn. rychlému chřadnutí. Tolerantní podnože hrušně břízolisté (Pyrus betulifolia), hrušně Calleriova (\"Pyrus calleryana\"), hrušně obecné (\"Pyrus communis\") a kdouloně obecné (Cydonia oblonga), jsou častěji postihovány pozvolným slábnutím, tzn. pomalým chřadnutím. I když se v zemích Evropské a středozemní organizace pro ochranu rostlin (European and Mediterranean Plant Protection Organization, EPPO) hrušně běžně pěstují, nejsou náchylné štěpy (očka, popřípadě rouby) a podnože na rozdíl od například USA široce využívány. Výjimkou jsou štěpy hrušně hruškolisté, jejíž ovoce (naši) je v současnosti velmi oblíbené. Prostřednictvím hmyzích přenašečů byla fytoplazma také experimentálně přenesena na bylinného hostitele barvínkovec růžový (\"Catharanthus roseus\"). \n\nFytoplazma chřadnutí hrušně je prokaryotický organismus bez pevné buněčné stěny, obalený pouze pružnou jednotkovou plazmatickou membránou. V napadených rostlinách osídluje jen floém (sítkovice). \n\nZa nízkých teplot v zimním období pletivo floému degraduje a fytoplazmy mizí ze vzdušných částí rostlin. Přežívají v kořenech rostlin rostoucích na podnožích hrušní a odtud na jaře znovu osídlují celou rostlinu (rekolonizace). Kořenový systém podnoží kdouloní není tak snadno osídlován a v chladném létě může dojít i k ozdravění rostlin (remise). U specifické kombinace štěpu a podnože fytoplazmy v místě štěpování postupně přeruší sítkovice, které kolabují za vzniku nekróz. To má za následek omezení transportu živin ke kořenům. Nad místem štěpování se sice asimiláty (cukry) hromadí a ukládají ve formě škrobu, kořeny však odumírají nedostatkem výživy. Předčasné červenání listů je způsobeno právě touto akumulací cukrů v horní části rostliny. Poškození kořenového systému vede k postupnému odumírání rostliny a vážnějším příznakům choroby, které se projeví v následujícím vegetačním období.\n\nPřenáší se a šíří hmyzími přenašeči (vektory), vegetativním rozmnožováním (štěpy a podnože) a rostlinami určenými k pěstování. Přenos fytoplazmy přenašečem byl zjištěn u mer (\"Psyllidae\") škodících na hrušních, tzn. mery hrušňové (\"Cacopsylla pyricola\"), mery ovocné (\"Cacopsylla pyrisug\"a) a mery skvrnité (\"Cacopsylla pyri\"). \n\nHlavním přenašečem v Severní Americe a Velké Británii je mera hrušňová. V Evropě i České republice je to mera skvrnitá. Mera ovocná je na našem území škůdcem méně významným a mera hrušňová se vyskytuje pouze ojediněle. Přenos merami se uskutečňuje perzistentním způsobem, vyznačujícím se obdobím akvizičního sání (hodiny až dny), přítomností latentní periody (týdny) a inokulačním obdobím (dny až týdny). Mery se infikují při sání asimilátů z pupenů, letorostů a mladých listů. Infekčnost mer může přetrvávat po celý život a vzrůstá během vegetačního období. Maxima dosahuje zpravidla na podzim u poslední přezimující generace. Dospělci mer obvykle přezimují v hrušňových výsadbách, část populace ale migruje do zimovišť v jejich okolí. Chřadnutí hrušně je epidemickou chorobou. Pokud nastanou vhodné podmínky pro přenašeče, šíří se rychle a plošně. \n\nFytoplazma je přenášena i štěpováním, přičemž stáří a odrůda rostlin na přenos nemají vliv. V závislosti na termínu odběru štěpů a štěpování (březen až duben), se počet infikovaných rostlin pohybuje mezi 33 až 50 %. Přenos je ale málo pravděpodobný, jestliže jsou používány podnože kdouloní. V klimatických podmínkách střední Evropy dochází u původce choroby k výrazným sezónním změnám. \n\nNapadené rostliny vykazují příznaky choroby nebo jsou při latentní infekci bezpříznakové. \n\nU příznakových rostlin lze rozlišit dva typy chřadnutí, rychlé a pomalé. Stupeň jejich projevu je podmíněn náchylností podnože, vitalitou rostlin, populační hustotou mer a pěstitelskými zásahy. Obzvláště ale úrovní prováděné ochrany proti merám. Hlavními příznaky choroby jsou předčasné nebo náhlé změny barvy listů. Rychlým chřadnutím jsou postihovány rostliny s náchylnými podnožemi. Vyznačuje se rychlým vadnutím listů, které tmavnou a usychají (úžeh, černají). Také plody vadnou a zastavuje se jejich vývoj. Pokud je floém v místě štěpování poškozen, kořeny ve vegetačním období trpí nedostatkem výživy a rostliny hynou v létě nebo na podzim během několika dnů až týdnů. Častěji při stresech způsobených horkým, suchým počasím a houbovými chorobami, působícími převážně na kořeny (\"Phytophthora\" nebo \"Pythium\"). \n\nPomalé chřadnutí lze zaznamenat na rostlinách s tolerantními podnožemi. Příznaky se mohou lišit v závislosti na odrůdě, podnoži, stáří a stanovišti rostlin. Objevují se na jaře nebo pozdním létě, a to s kolísající intenzitou v jednotlivých letech. Při silném výskytu mer a jiných stresech se zhoršují. Některé rostliny se vzpamatují, jiné postupně ztrácí vitalitu a hynou během několika měsíců až let. U napadených rostlin dochází k redukci až zástavě apikálního růstu. Nové výhony se nevytváří nebo jsou velmi krátké. Olistění je řidší, listy jsou chlorotické, zmenšené, kožovité a svinují se od špičky k hlavní žilce. Na podzim abnormálně červenají a předčasně opadávají . V časné fázi napadení fytoplazmou je kvetení plné, později se vytváří méně květů. Násada plodů je nižší a plody nedosahují běžné velikosti. Redukcí růstu vznikají na výhonech trsy listů a odumírá většina drobných bočních kořenů. Odumírají i větve s příznaky napadení nebo celé rostliny. U rychlého i pomalého chřadnutí je možné nalézt po odstranění kůry (kambium) v místě štěpování nebo pod ním viditelný hnědý pruh a vertikální vlnité vyvýšeniny (nekrotické linie). V průběhu vegetačního období se toto zbarvení může ztrácet. \n\nDiagnóza fytoplazmy chřadnutí hrušně vyžaduje laboratorní testování, protože uvedené příznaky choroby mohou být způsobeny i jinými činiteli. Například inkompatibilitou štěpu a podnože, napadením houbovými nebo virovými chorobami, půdní reakcí (pH), nevhodným vodním režimem, nesprávnou výživou, poškozením mrazem a suchem. Mezi detekční metody používané ke zjištění přítomnosti fytoplazem patří fluorescenční mikroskopie. Tenké řezy připravené ze vzorků se barví DNA fluorochromem DAPI a prohlíží ve fluorescenčním mikroskopu. Vzorky se odebírají z kořenů nebo dvouletých výhonů. Nejlepší výsledky jsou obvykle získávány z kořenů rostlin, ve kterých je populace fytoplazem méně vystavena sezónním výkyvům. Další metodou je biologický test na indikátorových rostlinách odrůdy 'Doyenné du Comice' hrušně obecné nebo \"Pyronia veitchii\" (syn. \"Cydonia veitchii\"). \n\nMetodou, kterou lze spolehlivě detekovat a identifikovat fytoplazmu v rostlinách i přenašečích je polymerázová řetězová reakce (PCR) a následná analýza polymorfismu délky restrikčních fragmentů (RFLP). \n\nEkonomické ztráty vznikají ve všech zemích EPPO, ve kterých se fytoplazma chřadnutí hrušně vyskytuje. Příznaky choroby lze nalézt v intenzivních a extenzivních sadech i školkách (například Itálie, Maďarsko, Německo, Nizozemsko, Rakousko a Španělsko). V jižní a střední Evropě se odhady rozsahu škod pohybují od nízkých po významné. Ztráty jsou způsobeny zejména rychlým chřadnutím napadených rostlin v sadech a sníženou produkcí plodů menší velikosti. V zemích, ve kterých převládá využívání podnoží kdouloní, je ekonomický dopad a riziko šíření choroby nízké. V klimatických podmínkách Nizozemska jsou tyto podnože prakticky rezistentní. \n\nFytoplazma je v současnosti považována jen za jeden z mnoha negativních faktorů při pěstování hrušní, který nemá ekonomický dopad na produkci ovoce v ČR. Obdobné selhání podnoží kdouloní jako v Itálii a Maďarsku ovšem může význam choroby zcela změnit. Zejména pak v intenzivních hrušňových sadech se silným, dlouhodobým výskytem přenašečů a nezvládnutou ochranou.\n\nOchrana proti fytoplazmě chřadnutí hrušně spočívá v likvidaci napadených rostlin, používání tolerantního rostlinného materiálu, chemické regulaci přenašečů, podpoře jejich přirozených nepřátel a pěstování rostlin ve vhodných pěstebních podmínkách. \n\nNejvýznamnější ochranou proti chorobě jsou fytoplazmy prosté tolerantní štěpy a podnože. Využívání zdravých matečných rostlin zabraňuje dalšímu šíření a vzniku hospodářských škod. Šíření na velké vzdálenosti je nejvíce přisuzováno infikovanému rozmnožovacího materiálu. V chladnějších klimatických podmínkách fytoplazmu značně potlačují podnože kdouloní. \n\nChemická ochrana proti merám je obtížná a není spolehlivě účinná. U mer snadno vzniká rezistence k různým typům insekticidů, což může vést až k selhání této ochrany, ke zhoršení kondice rostlin a příznaků choroby. Přesto je možné i v oblastech s jejich silným výskytem redukovat projevy choroby cíleným insekticidním ošetřováním. Případnou aplikaci olejových přípravků nebo preparátů na bázi kaolinu je třeba provádět podle odpočtu vajíček (únor až březen). Obměňované, nejlépe selektivní ovilarvicidy a larvicidy se následně aplikují podle přesné signalizace líhnutí larev (nymfy) první a druhé generace z vajíček. \n\nVelmi důležité je využití regulačních schopností a přirozených nepřátel mer, dravých ploštic hladěnek (\"Anthocoris\" a \"Orius\"), slunéček (\"Coccinellidae\"), zlatooček (\"Chrysopidae\"), škvora obecného (\"Forficula auricularia\"), pavouků (\"Araneae\") a parazitické vosičky poskočilky (\"Trechnites psyllae\"), používáním selektivních insekticidů. Podobně jako je tomu v extenzivních výsadbách hrušní a zahradách, ve kterých mery nepůsobí významné škody, protože jsou účinně regulovány uvedenými predátory a parazitoidy. Významná je i podpora osídlení hladěnek a slunéček výsevem kukuřice (\"Zea mays\") a slunečnice (\"Helianthus annuus\") v blízkosti sadů. \n\nSamozřejmostí je udržování dobré kondice rostlin eliminací stresů způsobených nedostatečnou závlahou, nedostatkem živin, konkurencí plevelů, nevhodným řezem, chorobami a škůdci. V zemích, ve kterých převládá využívání podnoží kdouloní, je ekonomický dopad a riziko šíření choroby nízké. V klimatických podmínkách Nizozemska jsou tyto podnože prakticky rezistentní. Jejich používání při produkci výpěstků hrušní značně snižuje riziko šíření fytoplazmy rozmnožovacím materiálem. Odlišná situace je například v Itálii, kde je možné nalézt příznaky choroby na odrůdách Abate Fetel a Konference, naštěpovaných na podnože kdouloní A, BA29 a C. I v Maďarsku bylo v roce 2005 zaznamenáno silné napadení odrůd Abate Fetel, Konference a Williamsova na podnožích kdouloní BA29 a C, v několika intenzivních hrušňových sadech ve stáří čtyř až pěti let. \n\nUvedené podnože zde byly přitom pokládány k chorobě za dostatečně tolerantní. V intenzivních sadech dokonce došlo k významnějším hospodářským škodám než ve starých hrušňových sadech s podnožemi hrušně obecné. Vznik nových ohnisek výskytu choroby tedy s největší pravděpodobností souvisel s původně napadeným rozmnožovacím materiálem, popřípadě selekcí rezistentních populací mer k používaným insekticidům.\n\nK dalšímu zavlékání choroby přispívá i nákup zahraničního infikovaného rostlinného materiálu. Velmi rizikové jsou země s širokým rozšířením choroby. U rostlinného materiálu uváděného na trh nelze bez povinného úředního testování zajistit absenci původce choroby a vyloučit latentní infekci. Hrušňové sady se bez provádění účinné ochrany proti merám později stávají významným rezervoárem choroby, která se šíří do okolí migrací dospělců. Fytoplazma je v současnosti považována jen za jeden z mnoha negativních faktorů při pěstování hrušní, který nemá ekonomický dopad na produkci ovoce. Obdobné selhání podnoží kdouloní jako v Itálii a Maďarsku ovšem může význam choroby zcela změnit. Zejména pak v intenzivních hrušňových sadech se silným, dlouhodobým výskytem přenašečů a nezvládnutou ochranou.\n\nPodle zákona č. 326/2004 Sb., o rostlinolékařské péči a o změně některých souvisejících zákonů, ve znění pozdějších předpisů, a vyhlášky č. 215/2008 Sb., o opatřeních proti zavlékání a rozšiřování škodlivých organismů rostlin a rostlinných produktů, je fytoplazma chřadnutí hrušně škodlivým organismem, vyskytujícím se a závažným v celém Společenství. Jeho zavlékání a rozšiřování na území Společenství je zakázáno. Vztahuje se na něj i ohlašovací povinnost. Při dovozu rostlin hrušní a kdouloní určených k pěstování, s výjimkou osiva, na území Společenství z jiných než členských států Evropské unie (ze třetích zemí) s výskytem fytoplazmy, je nutné splnit zvláštní požadavky. Z místa produkce a z jeho bezprostředního okolí proto musí být v průběhu posledních třech ukončených vegetačních období odstraňovány rostliny, u kterých byly pozorovány příznaky vzbuzující podezření na fytoplazmu chřadnutí hrušně. Při přemísťování uvedených rostlin na území Společenství původem ze Společenství (z druhých zemí), jsou požadavky stejné jako u dovozu, nebo tyto rostliny musí pocházet z oblastí prostých fytoplazmy.\n\n"}
{"id": "900669", "url": "https://cs.wikipedia.org/wiki?curid=900669", "title": "Pirie MacDonald", "text": "Pirie MacDonald\n\nIan Pirie MacDonald (27. ledna 1867 Chicago, Illinois – 22. dubna 1942 New York) byl americký portrétní fotograf, občanský vůdce a mírový obhájce. Během své kariéry nasnímal přes 70 000 mužů, včetně mezinárodních hlav států, náboženských vůdců a umělců.\n\nNarodil se v Chicagu, v roce 1883 se přestěhoval do Hudsonu v New Yorku, kde pracoval jako fotografický učeň před otevřením vlastního studia ve městě Albany. Časem získal dobrou reputaci v portrétní fotografii, rozhodl se portrétovat pouze muže a označoval se jako \"Pirie MacDonald – fotograf mužů\" (\"Pirie MacDonald – Photographer of Men\"). Jeho plodné dílo obsahuje známé muže poloviny 20. století včetně takových jako byli: Spencer Trask, Woodrow Wilson, William Ralph Inge, Seán O'Casey nebo Antoine Lumiére, které portrétoval vždy v New Yorku, kromě československého Jana Masaryka (nebo TGM?) a islandského krále Kristián X. Když byl dotázán na příklad portrétování, označil za nejnáročnější fotografování Theodora Roosevelta.\n\nMacDonald se oženil s Emilií Van Dusen v roce 1890. Byl silně zapojen do skautské organizace \"Boy Scouts of America\", založil \"Norwalk Boy Scouts\" a na svém pozemku White Oak Shade v Norwalk, Connecticut udržoval pro sakuty tábor.\n\nV dubnu 1942 jej postihlo krvácení do mozku a o 4 dny později zemřel v newyorské nemocnici. V souladu s jeho přáním byly všechny jeho fotografické negativy zničeny.\n\n\n"}
{"id": "900671", "url": "https://cs.wikipedia.org/wiki?curid=900671", "title": "Bailey Yard", "text": "Bailey Yard\n\nBailey Yard je největší seřaďovací nádraží na světě. Nachází se ve městě North Platte v Nebrasce ve Spojených státech amerických na železniční trati (Oakland –) Cheyenne – Omaha (– Chicago). Vlastní je společnost Union Pacific Railroad, která je i provozuje. Součástí nádraží je i opravna lokomotiv a opravna vagónů.\n\nNádraží je jedenáct kilometrů dlouhé a šířka v nejširším místě přesahuje tři kilometry; celková plocha nádraží je přes jedenáct kilometrů čtverečních. Je zde bezmála tisíc výhybek a dvě stě kolejí v celkové délce 507 kilometrů. Pracuje zde 2600 zaměstnanců. Zdejší opravny mimo jiné vymění na vozech ročně zhruba 10 000 dvojkolí.\n\nNorth Platte vzniklo jako železniční město na základě rozhodnutí hlavního inženýra Grenvilla Dodgeho. Ten si zde vybudoval železniční základnu, zimní ubytování pro zaměstnance a dílny. První vlak sem přijel v roce 1866.\n\n"}
{"id": "900675", "url": "https://cs.wikipedia.org/wiki?curid=900675", "title": "Inns of Court", "text": "Inns of Court\n\nThe Inns of Court (doslova \"soudní hostince\") je kolektivní jméno pro čtyři profesionální sdružení barristerů (jednoho ze dvou druhů anglických advokátů, kteří mohou praktikovat u Korunního soudu). Všichni barristeři musí být členy jedné z Inns a zároveň členy \"Bar Council\" (\"Rady barristerů\"), a tato dvě členství v sobě kombinují funkce české \"advokátní komory\".\n\nOd 13. století začaly v Londýně vznikat ústřední soudy, kolem jejichž koordinační činnosti se formuje common law, společné právo celého království. V hospodách v okolí těchto soudů, kde se ubytovával rostoucí počet právníků, se přirozeně zformovaly jejich školy a profesní organizace. Historickým vývojem se počet Inns of Court zredukoval na dnešní čtyři, Lincoln's Inn, Middle Temple, Gray's Inn a Inner Temple. Jejich budovy se nacházejí u západní hranice Londýnské City v blízkosti Královského soudního dvora.\n\nI když je možné alespoň přibližně zjistit roky založení jednotlivých Inns, tradičně se všechny považují za sobě rovné a žádná si nenárokuje prvenství.\n\nInns přestaly být zodpovědné za výuku práva v roce 1852, ačkoli dále školí budoucí barristery a pořádají profesní společenské akce. Mají tedy tři kategorie členů: studenty, barristery a mistry lavice (), kteří tvoří vedení jednotlivých společností. Mistrem může být zvolen kterýkoli z barristerů, v praxi jimi ale jsou jen soudci vyšších soudů s titulem QC (Queen's Council, královský rada). Výkonné funkce jsou dnes převážně v kompetenci Bar Council.\n\nInner Temple a Middle Temple, které se nacházejí na území City, si zachovaly svá středověká privilegia a mají specifický historický druh samosprávy; nespadají pod City of London Corporation. Většinu budov dnes tvoří slavnostní sály a kanceláře advokátů ().\n\nJména Inner Temple a Middle Temple pocházejí od sousedního Templářského chrámu (), který ve 12. století vybudoval řád templářů. Celá oblast se podle něj jmenuje \"Temple\". Obě právnické komory ho dnes užívají jako kostel.\n\n\"The Honourable Society of the Inner Temple\" (\"Ctihodné společenství vnitřního chrámu\") existuje nejméně od roku 1388. Název Inner Temple nese proto, protože chrám leží uvnitř jejich hranic.\n\nInner Temple mají v oblibě filmové a televizní produkce pro jeho viktoriánský ráz.\n\n\"The Honourable Society of the Middle Temple\" (\"Ctihodné společenství středního chrámu\") je západním křídlem \"Temple\", sídla řádu Templářů do zrušení tohoto řádu v roce 1312.\n\nV roce 1602 zde byl poprvé inscenován Shakespearův \"Večer tříkrálový\".\n\n"}
{"id": "900676", "url": "https://cs.wikipedia.org/wiki?curid=900676", "title": "APDU", "text": "APDU\n\nV oblasti čipových karet se výrazem application protocol data unit (APDU) rozumí komunikační protokol mezi čtečkou karet a čipovou kartou.\nStruktura APDU je definována normou ISO/IEC 7816-4 \"Organization, security and commands for interchange\".\nAPDU mají dvě kategorie: příkaz APDU a odpověď APDU.\nPříkaz APDU je posílán čtečkou směrem do karty – obsahuje povinnou 4-bytovou hlavičku (CLA, INS, P1, P2) a data o velikosti 0 až 255 bytů.\nOdpověď APDU je poslána z kartu do čtečky– obsahuje povinný 2-bytový status a data o velikosti 0 až 256 bytů.\n\n"}
{"id": "900677", "url": "https://cs.wikipedia.org/wiki?curid=900677", "title": "Ústav pro soudobé dějiny Akademie věd České republiky", "text": "Ústav pro soudobé dějiny Akademie věd České republiky\n\nÚstav pro soudobé dějiny AV ČR, v. v. i., je výzkumným pracovištěm Akademie věd ČR, zabývající se výzkumem českých a československých dějin po roce 1938 v mezinárodním kontextu. Vnitřní struktura ústavu se postupem času proměňovala s tím, jak se měnilo těžiště výzkumu: od bádání o klíčových událostech politických dějin Československa v období komunistického režimu v prvních letech existence ústavu ke komplexně pojatému mnohovrstevnému bádání o soudobých dějinách včetně dějin společnosti, dějin každodennosti, dějin idejí, hospodářských dějin, mezinárodních vztahů.\n\nÚstav pořádá mezinárodní konference, specializovaná sympozia a workshopy. Zaměstnanci ústavu pracují v komisích, oborových a vědeckých radách celé řady univerzitních, akademických i jiných oborových institucí, spolupracují i s orgány státní a územní správy. Mnozí pracovníci ústavu působí na vysokých školách, zvláště intenzivní je spolupráce s Institutem mezinárodních studií FSV UK, Pracovištěm orální historie – soudobé dějiny FHS UK a Ústavem politologie FF UK, s nimiž ústav pojí dlouhodobě společné projekty.\n\nÚstav spravuje v českém prostředí unikátní oborovou knihovnu otevřenou odborné veřejnosti, rozsáhlé sbírky dokumentace k soudobým dějinám a systematicky buduje dokumentaci k dějinám po roce 1989. Ústav vydává (vlastním nákladem anebo ve spolupráci s komerčními nakladateli) několik edičních řad. Od roku 1993 vydává oborový časopis Soudobé dějiny, který od roku 2013 vychází (ve výběru) i v anglické mutaci (\"Czech Journal of Contemporary History\"). ÚSD intenzivně spolupracuje s řadou podobně zaměřených zahraničních institucí, s některými jej pojí dlouhodobě koncipované dohody o spolupráci.\n\nV současnosti je ústav členěn do čtyř tematicky vymezených oddělení a dvou center.\n\nVědecké útvary ÚSD: \n\nCentra ÚSD:\n\nParalelně s těmito útvary existuje také struktura menších, flexibilních, někdy jen na určitou dobu ustavených pracovních skupin.\n\nÚstav pro soudobé dějiny vznikl začátkem roku 1990 na základě iniciativy historické komise Občanského fóra. Idea vycházela ze zkušenosti většiny západoevropských zemí, kde ústavy zaměřené na výzkum nejnovějších dějin působily již několik desetiletí. Cílem bylo vybudovat pracoviště pro nezávislý výzkum československých dějin v období 1938–1989. Výzkum období československých dějin, jenž bylo za komunistického režimu vystaveno soustavnému ideologickému dozoru, kádrování a cenzuře, se jevil jako aktuální a naléhavá potřeba polistopadové společnosti. Všestranné poznání komunistické minulosti vnímala osvobozená společnost jako jednu z podmínek svého zařazení do evropského demokratického společenství. Mimořádná doba a mimořádné pracovní nasazení umožnily během roku 1990 vytvořit podmínky pro běžný vědecký provoz. Klíčovou roli v zakladatelském období ÚSD sehrál, a podobu ústavu na dlouho zásadním způsobem ovlivnil, jeho první ředitel Vilém Prečan, který mimo jiné dokázal aplikovat zkušenosti a představy, s nimiž se vracel z exilu v SRN.\n\nV prvních letech získal ústav svou základní vnitřní strukturu, byla rekonstruována a adaptována historická budova ve Vlašské ulici, č. p. 355/9 (nepominutelný význam měla v první polovině devadesátých let velkorysá finanční podpora Konrad-Adenauer-Stiftung), byla zbudována knihovna. Svou publikační činnost zahájil ústav bezprostředně po svém vzniku mj. založením edičních řad \"Sešity ÚSD\" (od 1990), \"Prameny k dějinám československé krize v letech 1967–1970\" (od roku 1993), Svědectví o době a lidech (od roku 1992), od roku 1993 začal vycházet časopis \"Soudobé dějiny\", systematicky byla připravována a vydávána bibliografie soudobých dějin atd. Když Vilém Prečan v roce 1998 předával ústav druhému řediteli Oldřichu Tůmovi, byl ÚSD stabilizovanou a respektovanou akademickou institucí. Tato skutečnost se odrazila i v tom, že v roce 1999 ústav získal prestižní mezinárodní ocenění, Cenu Hannah Arendt udělovanou Institutem für die Wissenschaften vom Menschen a Koerber-Stiftung.\n\nNa přelomu století prošel ústav významnou generační výměnou. Postupně odešla skupina badatelů, kteří ústav zakládali, tvořená především tou generací historiků, jejichž profesní kariéra byla násilně na dvě desetiletí přerušena po roce 1968. Byla vystřídána novou generační skupinou badatelek a badatelů, kteří svá studia absolvovali už v nových poměrech po roce 1989 a k výzkumu nedávné historie přistupují vybaveni jiným rozhledem a rozdílnou životní zkušeností. V roce 2000 tak bylo založeno např. Centrum orální historie. V roce 2003 byla zřízena brněnská pobočka ústavu (2017 transformována v detašované pracoviště). Od roku 2002 do roku 2011 pracovalo při ústavu z rozhodnutí vlády ČR Centrum pro dokumentaci majetkových převodů kulturních statků obětí druhé světové války. V letech 2002–2004 při ústavu pracovalo Výzkumné centrum pro dějiny vědy; v této souvislosti bylo v roce 2002 k ústavu z Archivu AV ČR delimitováno oddělení dějin vědy a výzkumný záměr ÚSD byl rozšířen i tímto směrem. V letech 2007–2010 při ústavu pracovalo – jako společné pracoviště s Zentrum für Zeithistorische Forschung v Postupimi – Centrum pro srovnávací soudobé dějiny střední Evropy. V souvislosti s rozvojem nových metod a rozšířením těžiště výzkumu byly zřízeny i nové ediční řady, mj. \"Hlasy minulosti\" (od roku 2003), \"Česká společnost po roce 1945\" (od roku 2004). V roce 2016 ústav zavedl jako výraz uznání za celoživotní zásluhy o rozvoj ústavu nebo vědního oboru statut emeritního výzkumného pracovníka Ústavu pro soudobé dějiny, jímž byli oceněni Vilém Prečan, Karel Kaplan, Milan Otáhal a Jiří Jindra. Třetím ředitelem ústavu se v roce 2017 stal Miroslav Vaněk.\n\nÚstav se během své – v porovnání s jinými ústavy AV ČR – stále nedlouhé existence etabloval na poli výzkumu soudobých dějin i v mezinárodním kontextu. Dnes je zavedeným pracovištěm standardně spolupracujícím s historickými pracovišti po celém světě (National Security Archive, Washington, D. C.; Forschungsstelle Osteuropa an der Universität Bremen; 1956-os Intézet, Budapešť; Instytut Studiów Politycznych Polskiej Akademii Nauk a Instytut Pamięci Narodowej, Varšava; Hannah-Arendt-Institut für Totalitarismusforschung an der Technischen Universität Dresden; Zentrum für Zeithistorische Forschung, Postupim; Stiftung zur Aufarbeitung der SED-Diktatur, Berlín; Rossijskij Gosudarstvennyj Archiv Novejšej Istorii, Moskva a mnohé další).\n\n\n"}
{"id": "900679", "url": "https://cs.wikipedia.org/wiki?curid=900679", "title": "Orávka", "text": "Orávka\n\nOrávka je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 155 obyvatel.\n"}
{"id": "900680", "url": "https://cs.wikipedia.org/wiki?curid=900680", "title": "Nektriové usychání větví", "text": "Nektriové usychání větví\n\nNektriové usychání větví je chorobou způsobenou hlívenkou rumělkovou (\"Nectria cinnabarina\") a \"Tubercularia vulgaris\". Houba patří do čeledě rážovkovité \"Nectriaceae\".\n\n\"Nectria cinnabarina\" byla původně popsána jako \"Sphaeria cinnabarina\" podle Tode (1791). Fries (1849) \"Sphaeria cinnabarina\", změnil na \"Nectria\".\nVzhledem ke své morfologické různorodosti (je známo 20 odrůd a forem \"Nectria cinnabarina\") existují stejně četné synonyma.\n\nPodle biolib.cz je pro patogena s označením hlívenkou rumělkovou (\"Nectria cinnabarina\") používáno více rozdílných názvů, například \"Cucurbitaria cinnabarina\" nebo \"Sphaeria ochracea\".\n\nPodle biolib.cz.\n\nTento druh je široce rozšířený a vyskytuje se v Evropě a Severní Americe.\nV ČR je běžným patogenem, který obvykle žije jako saprofyt na odumřelých částech rostlin, ale může napadat živé oslabené rostliny.\n\nVšechny listnaté stromy, především javor, dub, lípa, habr, jilm. a ořešák.\n\nPočáteční příznaky infekce se obvykle objeví na jaře s náhlým vadnutí listů nebo opadem listů po vyrašení. Choroba je obvykle spojována s ranami nebo s usycháním větví u kmene a může poškozovat i menší větve. Kůra na větvích usychá a popraská.\n\nNejtypičtějším příznakem infekce je přítomnost oranžovo-růžově zbarvených plodnic. Patogen napadá oslabené dřeviny.\n\nOdumírání kůry a větví. Nectria cinnabarina působí většinou jako saprofyt, avšak příležitostně napadá kmeny a větve oslabené mechanickým poškozením nebo dřeviny vystavené fyziologickému stresu nebo chorobě. Poškození této houby je často pozorováno na nedávno roubovaných okrasných keřích a stromech.\n\nOdstraňování suchých a odumřelých částí rostlin. Odstranění napadených částí rostlin. Vyvážená výživa a vhodné stanoviště. Zamezení poranění a pečlivé ošetření ran.\n\nFungicidy vykazují na chorobu jen malý vliv.\n\n\n"}
{"id": "900682", "url": "https://cs.wikipedia.org/wiki?curid=900682", "title": "Toreck", "text": "Toreck\n\nToreck () je město v Doněcké oblasti na Ukrajině. Leží v Donbasu zhruba 60 kilometrů severně od Doněcka a stejně jako u většiny měst v pánvi je jeho rozvoj spojen s těžbou uhlí. V roce 2013 žilo v Dzeržynsku přes 35 tisíc obyvatel.\n\nSídlo bylo založeno v roce 1806 jako Ščerbynivka ( ), v roce 1938 bylo přejmenováno na Dzeržynsk (; ) po Felixovi Dzeržinském a v roce 2016 na Toreck.\n\nOd 28. října 1941 do 5. září 1943 bylo město obsazeno wehrmachtem.\n\n\n"}
{"id": "900684", "url": "https://cs.wikipedia.org/wiki?curid=900684", "title": "Greding", "text": "Greding\n\nGreding je město v německé spolkové zemi Bavorsko, v zemském okrese Roth ve vládním obvodu Střední Franky.\n\nV roce 2011 zde žilo 7 071 obyvatel.\n"}
{"id": "900691", "url": "https://cs.wikipedia.org/wiki?curid=900691", "title": "Drobenka", "text": "Drobenka\n\nDrobenka neboli žmolenka (někdy také posypka či posýpka) je směs tuku, cukru a mouky, popřípadě i dalších přísad, která se používá pro zdobení koláčů a jiného sladkého pečiva. Na pečivo se sype před jeho pečením.\n"}
{"id": "900696", "url": "https://cs.wikipedia.org/wiki?curid=900696", "title": "Český slavík Mattoni 2012", "text": "Český slavík Mattoni 2012\n\nČeský slavík 2012 byl 47. ročník ankety popularity českých zpěváků a písní.\n\nLucie Bílá\n\n\n"}
{"id": "900697", "url": "https://cs.wikipedia.org/wiki?curid=900697", "title": "Český slavík Mattoni 2011", "text": "Český slavík Mattoni 2011\n\nČeský slavík 2011 byl 46. ročník ankety popularity českých zpěváků a písní.\n\nLucie Bílá\n\n\n"}
{"id": "900700", "url": "https://cs.wikipedia.org/wiki?curid=900700", "title": "Americké padlí angreštové", "text": "Americké padlí angreštové\n\nAmerické padlí angreštové také nejnověji nazývané hnědé padlí angreštové je choroba ovocných dřevin, které se projevuje především napadením plodů a listů. Je způsobena cizopasnou houbou Podosphaera mors-uvae (syn. \"Sphaerotheca mors-uvae\") z třídy hub vřeckovýtrusných, čeledi Erysiphaceae. EPPO kód SPHRMU. Podle odborných zdrojů je v první polovině 21. století nejvážnější houbovou chorobou angreštů a napadá rovněž rybíz. Tento patogen způsobuje škody zejména u zahrádkářů, tam, kde není prováděna chemická ochrana. Ačkoliv je všeobecně velmi hojná, choroba se podle odborného názoru více vyskytuje tam, kde byl podceněn správný výběr stanoviště, volba odolného kultivaru a řez.\nFaktem je, že výběr rezistentní odrůdy, vhodného stanoviště ani průklest nezabrání infekci.\n\nPodle biolib.cz.biolib.cz\n\n\nTento houbový patogen pochází pravděpodobně z Ameriky a dnes se vyskytuje téměř po celém světě. Z Asie jsou výskyty hlášeny z Číny, Japonska, Severní Koreje a Turecka, v Americe se tento patogen vyskytuje např. v USA (Ontario, Kalifornie, Oregon, Montana a další), v Kanadě, na Aljašce. Výskyt je hlášen i z Austrálie a Nového Zélandu.\n\nV roce 2001 - Rakousko, Bělorusko, Belgie, Bulharsko, Česká republika, Dánsko, Estonsko, Finsko, Francie, Německo, Řecko, Maďarsko, Irsko, Itálie, Lotyšsko, Litva, Moldavsko, Nizozemsko, Norsko, Polsko, Portugalsko, Rumunsko, Rusko, Střední ruském dálném východě , severní Rusko, jižní Rusko, západní Sibiř, Slovensko, Švédsko, Švýcarsko, Velká Británie, Ukrajina, Jugoslávie \n\nV ČR na začátku 21. století běžná.\n\nHouževnatý parazit způsobující vážné škody. Napadené obrůstající stromky nebo keře mohou snáze namrzat. Významné poškození porostů angreštu způsobuje americké padlí také v ovocných školkách.\n\nHlavním hostitelem je angrešt (\"Grossularia uva-crispa\" (L.)Mill.). Napadeny však mohou být také rybízy, především rybíz černý (\"Ribes nigrum\" L.), ale i rybíz červený a bílý a kříženci angreštu a rybízu. Hostitelskými rostlinami jsou i další rybízy, a to meruzalka zlatá (Ribes aureum), meruzalka alpská(\"R. alpinum\") a další. \n\nKonidie jsou přenášeny větrem.\n\nBěhem roku se padlí šíří konidiemi. Optimum pro klíčení konidií je kolem 20 °C. Konidie, které slouží k rozšiřování choroby během pozdního jara a léta. Askospory se tvoří ve vřecku v kleistoteciích v porostu sekundárního (hnědého) mycelia koncem léta a na podzim. Způsob šíření Hnědé (americké) padlí angreštu se šíří především za teplejšího počasí a vysoké vlhkosti vzduchu. Jako většinu druhů padlí omezují jeho výskyt trvalejší srážky, nižší nebo naopak vyšší teploty (optimum pro šíření je 20 – 22 °C) a dlouhodobě suché počasí. Šíření padlí naopak podporují dešťové přeháňky, rosy a mlhy, které zajišťují potřebnou vyšší vlhkost vzduchu. Přezimuje podhoubí v pupenech a na letorostech a kleistotecia. Na podhoubí, které přetrvalo na větévkách nebo porůstá mladé letorosty, se na jaře vytvářejí na konidioforech konidie a ve vřeckách v kleistoteciích vyzrávají askospory. Konidie i askospory infikují mladé letorosty a plody.\n\n\nKoncem května se objevuje na mladých výhoncích povlak bělavého moučnatého epifytického mycelia, kterým se zakrátko pokryje celý vegetační vrchol i s adventivními pupeny. V tomto stadiu se hojně tvoří bělavý poprašek konidií. Na napadené větvičce jsou listy o něco menší, často se ohrnují na spodní stranu, dříve zasychají nebo předčasně opadávají. Z bělavého primárního mycelia brzy vyrůstá hnědé, sekundární, tzv. vzdušné mycelium, u tohoto padlí zvlášť vyvinuté, v němž se později tvoří malá hnědočerná tělíska – kleistothecia. \n\nInfekce pokrývá zprvu bílým, později hnědým plsťovitým povlakem plody. Ty se už dále nevyvíjejí. Pokud se plody vyvinou, nejsou chutné. \n\nPři poškození vrcholků letorostů vyrůstají z adventivních pupenů nové letorosty a dochází k metlovatění. Podle hustého vzdušného mycelia na větvičkách lze napadené keře rozeznat i po období vegetace.\n\n\nLze zaměnit za evropské padlí angreštu \"Erysiphe grossulariae\" (synonymum \"Microsphaera grossulariae\")\n\nOptimum pro infekci je 20 – 22 °C. Šíření padlí podporují dešťové přeháňky, rosy a mlhy, tedy vyšší vlhkost vzduchu. Podle dostupných informací může ovšem dlouhodobě deštivé počasí ale také nízké nebo vysoké teploty či nízká vzdušná vlhkost výrazně potlačovat výskyt padlí. \n\nHnědé padlí angreštu je hospodářsky nejvýznamnějším houbovým onemocněním angreštu. Tato choroba angreštů způsobuje největší škody ze všech chorob a škůdců vyskytujících se na angreštu. \n\nZákladem preventivních opatření je vhodná výsadba a způsob pěstování. Keře nebo stromky se nevysazují příliš hustě vedle sebe, porost se udržuje vzdušný, nezahuštěný, nevysazovat na vlhká místa. Při nákupu se upřednostňují odolné kultivary (Invicta, Kaptivátor, Rocula, Rolonda, Rixanta a další). Je doporučováno nepřehnojovat dusíkem.\n\nPři průklestu je nutné kontrolovat letorosty, zda nejsou pokryty stříbrošedým povlakem, především na koncích letorostů, jenž svědčí o přezimující chorobě. V tom případě se napadené letorosty odstřihnou ve zdravém dřevě a spálí. \n\nK ošetření lze použít přípravek přípravek Karathane LC a Discus podle návodu. Vzhledem k ochranné lhůtě je Rubigan 12 EC používán výhradně před květem (ne po odkvětu) a po sklizni. SRS uvádí, že potlačující účinek mají i přípravky Bioan, Biool a Bioton. \n\n"}
{"id": "900704", "url": "https://cs.wikipedia.org/wiki?curid=900704", "title": "William Whewell", "text": "William Whewell\n\nWilliam Whewell (24. květen 1794, Lancaster – 6. březen 1866, Cambridge) byl anglický vědec, myslitel a anglikánský kněz. Vynikal renesanční šíří svých znalostí (která v jeho době už nebyla tak obvyklá), publikoval příspěvky z oboru fyziky, astronomie, geologie, ekonomie, filozofie, teologie, historie, ale psal i poezii, stejně jako hojně překládal (mj. Goetha, Platóna, Grotia). K nejuznávanějším patří jeho syntetické práce o historii vědy \"History of the Inductive Sciences\" z roku 1837 a \"The Philosophy of the Inductive Sciences\" z roku 1840. Ve filozofii byly ceněny jeho příspěvky k teorii indukce. Rád vymýšlel neologismy, připisuje se mu první užití některých dnes základních pojmů (například \"vědec\", \"fyzik\"), určitě vymyslel geologické pojmy katastrofismus či uniformitarianismus, pomáhal s novou terminologií i fyzikovi Michaelu Faradayovi, pojmy jako anoda a katoda pocházejí právě od Whewella.\n\n\n"}
{"id": "900708", "url": "https://cs.wikipedia.org/wiki?curid=900708", "title": "Augusta Marie Luisa Bavorská", "text": "Augusta Marie Luisa Bavorská\n\nAugusta Marie Luisa Bavorská (28. dubna 1875, Mnichov – 25. června 1964, Řezno) byla bavorská princezna, sňatkem rakouská arcivévodkyně.\n\nByla dcerou bavorského prince Leopolda Maxmiliána a arcivévodkyně Gisely Rakouské. Své jméno dostala po své babičce z otcovy strany, Augustě Ferdinandě Toskánské. Jejím dědečkem z matčiny strany byl císař František Josef I., babičkou Alžběta Bavorská. Mládí strávila v Mnichově.\n\nV roce 1893 se provdala za arcivévodu Josefa Augusta Rakouského, syna uherského palatina Josefa Antonína. Většinu života pak strávila na uherském statku Alcsuth. V první světové válce se starala o raněné. Chtěla pomáhat na frontě, ale její císařský dědeček to nedovolil. Stala se zakladatelkou hnutí „zlato pro železo“ a po válce se stala členkou představenstva několika dobročinných spolků. Ke konci roku 1944 rodina emigrovala do USA a později ke své švagrové kněžně Thurn-Taxisové do Řezna. Zde roku 1964 zemřela. Svého muže přežila o dva roky.\n\n\n"}
{"id": "900712", "url": "https://cs.wikipedia.org/wiki?curid=900712", "title": "Seznam opatů cisterciáckého kláštera ve Žďáru", "text": "Seznam opatů cisterciáckého kláštera ve Žďáru\n\nKlášter cisterciáků ve Žďáru nad Sázavou (dnešní zámek) má dlouhou a bohatou historii. \n\n\nV období od obnovení kláštera v roce 1639 do jeho zrušení v roce 1784 je doloženo celkem devět opatů. \n\n\n"}
{"id": "900714", "url": "https://cs.wikipedia.org/wiki?curid=900714", "title": "Tibor Czajlik", "text": "Tibor Czajlik\n\nTibor Czajlik (* 26. července 1970) je bývalý slovenský fotbalista, obránce.\n\nHrál za DAC Dunajská Streda. V československé lize nastoupil ve 2 utkáních. Dále hrál na Slovensku za tým FC Rimavská Sobota, se kterým postoupil do slovenské ligy.\n\n"}
{"id": "900717", "url": "https://cs.wikipedia.org/wiki?curid=900717", "title": "Otto Steinbach z Kranichštejna", "text": "Otto Steinbach z Kranichštejna\n\nOtto Steinbach z Kranichštejna (1751–1791 nebo 1815) byl v letech 1782–1784 historicky posledním opatem kláštera cisterciáků ve Žďáru nad Sázavou.\n\nNarodil se v roce 1751 do šlechtické rodiny a byl pokřtěn jmény \"Tadeáš Jan Nepomuk Bonifác\". Jeho matka byla rodnou sestrou žďárského opata Logka. Tadeáš do žďárského opatství v roce 1769 vstoupil, přijal řeholní jméno Otto. Studoval v pražské cisterciácké koleji Bernardinum. Po studiích byl v roce 1775 vysvěcen na kněze. Vrátil se do Žďáru a působil jako opatský sekretář. Proslul jako historik a spisovatel, byl rovněž velmi ovlivněn osvícenskými myšlenkami. Ve Žďáře byl komunitou v roce 1782 zvolen opatem místo svého zemřelého strýce, opata Logka. Opatem byl pouhé dva roky. V roce 1784 byl klášter zničen požárem. Opat Steinbach rezignoval na snahu o jeho obnovu a sám požádal císaře Josefa II. o jeho zrušení. Tak se stalo, a Otto Steinbach zemřel o 31 let později v Bonnu, dle jiných zdrojů ve Vídni již v roce 1791.\n\n\n"}
{"id": "900721", "url": "https://cs.wikipedia.org/wiki?curid=900721", "title": "Roman Zelenay (fotbalista)", "text": "Roman Zelenay (fotbalista)\n\nRoman Zelenay (* 30. března 1970) je bývalý slovenský fotbalový obránce.\n\nHrál za SK Sigma Olomouc, SK Hradec Králové a FC Karviná. V české lize nastoupil ve 44 utkáních a dal 2 góly.\n\n"}
{"id": "900725", "url": "https://cs.wikipedia.org/wiki?curid=900725", "title": "Salomėja Zaksaitė", "text": "Salomėja Zaksaitė\n\nSalomėja Zaksaitė (* 25. červenec 1985, Kaunas) je litevská šachistka, od roku 2003 nositelka titulu mezinárodní mistryně (WIM), právnička a kriminoložka.\n\nZaksaitė absolvovala gymnázium v Kaunasu a Fakultu práva a správy Vilniuské univerzity, titul doktora práv získala v roce 2012. V současné době pokračuje v postdoktorandském studiu.\n"}
{"id": "900726", "url": "https://cs.wikipedia.org/wiki?curid=900726", "title": "Borgia (Kalábrie)", "text": "Borgia (Kalábrie)\n\nBorgia je italská obec a město v provincii Catanzaro v oblasti Kalábrie.\n\nK 31. prosinci 2011 zde žilo 7646 obyvatel. Katastr obce zabírá plochu 42 km.\n\nCatanzaro, Girifalco, San Floro, Squillace\n"}
{"id": "900741", "url": "https://cs.wikipedia.org/wiki?curid=900741", "title": "ECEF", "text": "ECEF\n\nECEF (zkratka anglického Earth-Centered, Earth-Fixed), případně také ECR (Earth Centered Rotational) je kartézský souřadnicový systém, sloužící k vyjádření polohy těles vůči Zemi. Střed této souřadnicové soustavy leží v hmotnostním těžišti Země. Zemský povrch se vůči ní prakticky nepohybuje, proto se používá v geodetických a navigačních aplikacích. Umožňuje popis polohy v prostoru bez nutnosti definovat konkrétní referenční elipsoid. Toho využívají družicové navigační systémy ve svých výpočtech.\n\nSouřadnicová soustava ECEF rotuje spolu se Zemí. Není proto inerciální. Pokud je třeba inerciální geocentrická soustava (ve skutečnosti ne zcela), používá se například soustava ECI (Earth-centered inertial), která zachovává směr os vůči obloze.\n\nSoustava je definována svým počátkem a směry os.\n"}
{"id": "900748", "url": "https://cs.wikipedia.org/wiki?curid=900748", "title": "Dny české a německé kultury", "text": "Dny české a německé kultury\n\nDny české a německé kultury (), do roku 2006 existující pod názvem Dny české kultury (\"Tschechische Kulturtage\"), jsou jedním z nejuznávanějších festivalů české kultury v zahraničí, který významnou měrou přispívá k prohlubování vztahů mezi severními Čechami a Saskem i mezi Českem a Německem. Festival se koná tradičně v říjnu a v listopadu a nabízí širokému spektru publika v celém Euroregionu Labe/Elbe příležitost k česko-německým setkáním, která doprovází odpovídající kulturní program. Na základě vlastních zkušeností sázejí Dny české a německé kultury na smíšenou nabídku známých i méně známých umělců, vědomě také se zvýšeným sociokulturním zaměřením. Pevné místo v programu mají akce z divadelního, filmového, literárního i hudebního žánru, sympozia a workshopy, stejně jako výstavy a přednášky týkající se česko-německých vztahů.\n\nDny české a německé kultury se konají se od roku 1999 v Drážďanech, Ústí nad Labem a Euroregionu Elbe/Labe. Iniciátorem přeshraničního festivalu byla Nadace Brücke/Most spolu s Českým centrem Drážďany a Zemským hlavním městem Drážďany. Po ukončení činnosti Českého centra Drážďany v roce 2010 převzal roli spolupořadatele Generální konzulát České republiky v Drážďanech. V roce 2007 přibyla ke spolupořadatelům společnost Collegium Bohemicum z Ústí nad Labem.\n\nDosavadní úspěch povzbudil pořadatele zorganizovat Dny české kultury také v pobočce nadace ve Freiburku v Breisgau v Bavorsku. Jejich úspěch byl natolik výrazný, že se v termínu 4.-11. května 2012 konal ve Freiburku v Breisgau a regionu již 8. festivalový ročník. Dny české kultury jsou pořádány Institutem Brücke při Nadaci Brücke/Most ve spolupráci s Českým centrem Mnichov.\n\nCílem festivalu Dny české a německé kultury je dodávání nových impulzů kulturní práci v příhraničním regionu a trvalé sdružování lidí na obou stranách hranice prostřednictvím rozmanité nabídky akcí. Hlavním záměrem je probudit a podporovat zájem o kulturu sousední země u návštěvníků jednotlivých festivalových akcí, organizací a kulturních činitelů skrze prezentaci kulturního programu pro všechny věkové a zájmové kategorie.\n\nZájem publika na jedné i druhé straně společné hranice rok od roku stoupá. Vysoký ohlas dokládá, že si Dny české a německé kultury získaly ve třináctém roce své existence pevné místo v kulturním životě Drážďan a okolí. Také v Ústí nad Labem a dalších místech na české straně Euroregionu Elbe/Labe začíná festival upevňovat své místo v kulturních kalendářích. Působivým dokladem zájmu o kulturu sousední země je zhruba 10 000 návštěvníků na obou stranách hranice ročně a průměrná návštěvnost přesahující 80 %.\n\n14. Dny české a německé kultury <br>\nURL: http://www.collegiumbohemicum.cz/aktualita/128-14-preshranicni-festival-dnu-ceske-a-nemecke-kultury-se-uz-tesi-na-divaky/<br>\n13. Dny české a německé kultury<br>\nURL: http://www.collegiumbohemicum.cz/aktualita/91-13-dny-ceske-a-nemecke-kultury-klepou-na-dvere/<br>\nURL: http://www.collegiumbohemicum.cz/clanek/275-zacinaji-13-dny-ceske-a-nemecke-kultury/<br>\n12. Dny české a německé kultury<br>\nURL: http://www.collegiumbohemicum.cz/clanek/247-12-dny-ceske-a-nemecke-kultury-se-louci-jaky-byl-letosni-rocnik-/<br> \n\n"}
{"id": "900754", "url": "https://cs.wikipedia.org/wiki?curid=900754", "title": "Peniel Mlapa", "text": "Peniel Mlapa\n\nPeniel Kokou Mlapa (* 20. února 1991, Lomé, Togo) je německý fotbalový útočník a reprezentant tožského původu, v současnosti hostuje v německém klubu 1. FC Norimberk z týmu Borussia Mönchengladbach. Narodil se v Togu, v dětství dostal německé občanství, může tak reprezentovat Německo na mezinárodních turnajích.\n\nV létě 2010 podepsal tříletý kontrakt s týmem TSG 1899 Hoffenheim.\n\nV květnu 2012 přestoupil za 3 miliony € do bundesligového klubu Borussia Mönchengladbach, kde podepsal čtyřletou smlouvu.\n\nV základní skupině C Evropské ligy 2012/13 byla Borussia přilosována k týmům Fenerbahçe SK (Turecko), Olympique de Marseille (Francie) a AEL Limassol (Kypr). Mlapa skóroval 25. října 2012 proti Marseille, čímž přispěl k výhře 2:0. Borussia postoupila s 11 body do vyřazovací fáze ze druhého místa za prvním Fenerbahçe. Tam byla v šestnáctifinále vyřazena italským Laziem Řím po výsledcích 3:3 doma a 0:2 venku.\n\nZúčastnil se kvalifikace na Mistrovství Evropy hráčů do 21 let 2013 konaného v Izraeli, kde Německo obsadilo s 28 body první místo v konečné tabulce skupiny 1. Mlapa zaznamenal dva hattricky, první v utkání 10. září 2011 proti San Marinu (výhra 8:0) a druhý 11. listopadu 2011 proti Řecku (výhra 5:4). Jeden gól přidal i proti Bosně a Hercegovině (výhra 3:0) a další ve druhém utkání se San Marinem (výhra 7:0). Celkem tak zakončil tuto kvalifikaci s 8 vstřelenými brankami, o 3 góly zaostal za nejlepším kvalifikačním střelcem Rodrigem Morenou Machadem ze Španělska, který během 9 zápasů nastřílel celkem 11 gólů.\n\nNastoupil i na samotném šampionátu v Izraeli, kde Německo nepostoupilo ze základní skupiny. Hned v prvním utkání proti Nizozemsku (prohra 2:3) se v 39. minutě zranil.\n\n"}
{"id": "900758", "url": "https://cs.wikipedia.org/wiki?curid=900758", "title": "Seznam cizinců v New York Islanders", "text": "Seznam cizinců v New York Islanders\n\nToto je seznam cizinců, kteří alespoň jednou nastoupili za hokejový tým New York Islanders hrající v NHL. Cizinci jsou myšleni hráči nepocházející z Kanady a Spojených států amerických.\n\n\n"}
{"id": "900759", "url": "https://cs.wikipedia.org/wiki?curid=900759", "title": "Římskokatolická farnost Letovice", "text": "Římskokatolická farnost Letovice\n\nŘímskokatolická farnost Letovice je územní společenství římských katolíků s farním kostelem svatého Prokopa v děkanátu Boskovice. Do farnosti patří město Letovice (kromě části Zboněk) a obce Lazinov, Míchov a Skrchov.\nFara v Letovicích je v písemných pramenech připomínána již v roce 1343. Farní kostel sv. Prokopa byl vystavěn na návrší nad městem ve druhé polovině 14. století. Po roce 1544 do roku 1630, za panování hrabat z Hardeku, byla hlavní loď kostela užívána protestanty. Katolíci mohli užívat pouze kapli Panny Marie se samostatným vstupem a kůrem. Kostel byl barokně přestavěn v závěru 17. století, gotickou zůstala zmíněná kaple a sakristie. V roce 1847 byla přistavěna věž, která nahradila dřevěnou zvonici stávající samostatně před kostelem.\nFarářem byl od roku 2011 do října 2014 P. ThLic. Jan Bezděk. Od 29. června 2014 do roku 2016 působil ve farnosti farní vikář R. D. Mgr. Tomáš Šíma. Dnem 1. prosince 2014 byl novým farářem ustanoven R.D. Tomáš Mikula. Toho k 1. srpnu 2019 vystřídal jako farář R. D. Mgr. Jiří Brtník.\nNa 19. října připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 2. ledna. Farnost se každoročně účastní akce Noc kostelů.\n\nVe farnosti se pravidelně pořádá tříkrálová sbírka. V roce 2015 se při ní vybralo 73 663 korun. V roce 2017 činil její výtěžek 77 282 korun.\n\nOd roku 2014 pořádá farnost spolu s farností Rozhraní farní ples.\nZ farnosti pocházejí R. D. Mgr. Pavel Krč a Mgr. Pavel Vybíral, kteří byli vysvěceni 23. června 2007. \n\nVe farnosti slavil primiční mši svatou 1. července 2014 R. D. Martin Hönig.\n\n"}
{"id": "900762", "url": "https://cs.wikipedia.org/wiki?curid=900762", "title": "Agia Theodoti", "text": "Agia Theodoti\n\nAgia Theodoti (řecky: ) je vesnice v zálivu Agio Theodoti na východním břehu ostrova Ios. Náleží k regionální jednotce Théra.\n\nPodle sčítání lidu v roce 2011 zde žilo 12 obyvatel.\n\nPrůzračná voda, písečné pláže a taverny – to vše můžeme ve vesnici najít. Mezi turistické cíle venice patří kostel, který byl vystavěn v 16. století a je nejstarším na ostrově Ios. Kostel je zasvěcen \"sv. Theodoti\".\n"}
{"id": "900765", "url": "https://cs.wikipedia.org/wiki?curid=900765", "title": "Charles Moore", "text": "Charles Moore\n\nCharles Hewes Moore, Jr (* 12. srpna 1929 Coatesville, Pensylvánie) je bývalý americký atlet, sprinter, olympijský vítěz v běhu na 400 metrů překážek z roku 1952.\n\nJeho speciální disciplínou byl běhu na 400 metrů překážek. Byl mistrem USA v této disciplíně v letech 1949 až 1952. Na olympiádě v Helsinkách v roce 1952 zvítězil. Druhou medaili, tentokrát stříbrnou, vybojoval jako člen štafety USA (spolu s ním také Ollie Matson, Gene Cole a Mal Whitfield) na 4 x 400 metrů.\n\n"}
{"id": "900772", "url": "https://cs.wikipedia.org/wiki?curid=900772", "title": "HMGB1", "text": "HMGB1\n\nHMGB1 (z anglického High-mobility group box 1), známý také jako amphoterin, je protein kódovaný genem \"HMGB1\".\n\nU člověka se \"HMGB1\" nachází na chromozomu 13q12.\n\nStejně jako histony patří i HMGB1 mezi neméně důležité chromatinové proteiny. V jádře tento protein interaguje s nukleozomy, transkripčními faktory a histony. HMGB1 má vliv na organizaci DNA a reguluje transkripci. Po navázání HMGB1 dochází k ohybu DNA, což umožní vazbu dalších důležitých proteinů. Interakce HMGB1 s transkripčními faktory podporuje transkripci mnoha genů. Kooperací s nukleozomy dochází k rozbalení DNA a remodelaci chromatinu. Kontakt s \"core\" histony mění strukturu nukleozomů.\n\nPřítomnost HMGB1 v jádře závisí a postranslačních modifikacích. Hyperacetylace na reziduích lysinů způsobuje translokaci proteinu do cytosolu. Na druhou stranu neacetylovaný protein zůstává v jádře. \n\nHMGB1 sekretují buňky imunitního systému: makrofágové, monocyty a dendritické buňky a poškozené další buněčné typy nekonvenční sekreční dráhou. Aktivovaní makrofágové a monocyty sekretují HMGB1 jako mediátor prozánětlivých cytokinů. HMGB1 neutralizuje protilátky a poskytuje tak ochranu proti tkáňovému poškození a poranění způsobeném artritidou, kolitidou, ischemií, sepsí, endotoxemií a systémovým lupem. Vazba HMGB1 na TLR4 (z anglického Toll like receptor 4) vyvolá aktivaci makrofágů a produkci cytokinů. \n\nAmphoterin lze uplatnit jako adjuvans DNA vakcín.\n\nHMGB1 interaguje s p53.\n\nAmphoterin patří mezi intracelulární proteiny schopné translokace do jádra, kde váže DNA a reguluje expresi genů. Může dojít k jeho vyloučení ven z buňky a ve své extracelulární formě váže prozánětlivý receptor RAGE (z angického Receptor for advanced glycan end product). Vyplavení proteinu z buněk je důležité pro dva odlišné procesy: nekrózu (dochází k permeabilizaci membrány a intracelulární konstituenti difundují ven z buňky) a určitou formu aktivní sekrece indukované signalizací přes transkripční faktor NFkappaB.\n\nHMGB1 interaguje s ligandy TLR a cytokiny a aktivuje buňky díky spolupráci s mnoha povrchovými receptory (především TLR2, TLR4, a RAGE).\n\nMezi receptory amphoterinu patří toll-like receptory (TLR). Interakce HMGB1 a TLR4 vede k upregulaci NF-kappa B. Upregulace tohoto transkripčního faktoru má za následek zvýšení produkce cytokinů a jejich výlev z makrofágů. V neutrofilech stimuluje na TLR závislou aktivaci NADPH oxidázy a tedy produkci ROS (reactive oxygen species). Komplex lipopolysacharidu a HMGB1 aktivuje TLR4 a spouští vazbu adaptorových proteinů (MyD88), což aktivuje signální kaskády. V neposlední řadě aktivuje MAPkinázovou kaskádu a NF-kappa B a skrze tyto kaskády produkci cytokinů a dalších prozánětlivých molekul.\n\nAmphoterin je nejspíše klíčový pro léčbu rakoviny.\n\n"}
{"id": "900780", "url": "https://cs.wikipedia.org/wiki?curid=900780", "title": "Hellblazer", "text": "Hellblazer\n\nHellblazer, také John Constantine, Hellblazer je literární komiksová řada, která vychází od roku 1988, vydávaná společností DC Comics/Vertigo. V České republice vychází v nakladatelství CREW.\n\nPoprvé se londýnský mág John Constantine objevil v komiksu Swamp Thing (konkrétně Swamp Thing \"The Curse\" #37-50, 1985 - v ČR Swamp Thing 3 \"Prokletí\"). Jeho tvůrcem je Alan Moore, který postavě vtiskl charektiristický vzhled (vysoký, štíhlý blonďák v baloňáku) a vlastnosti (cynismus a upřímnost).\n\nV roce 1988 se John Constantine stal hlavní hrdinou v sérii Hellblazer, která skončila 300. dílem, který vyšel v roce 2013. Na jeho tvorbě se vystřídalo množství kreslířů i scenáristů. Nejdéle na něm pracoval britský ilustrátor John Ridgway, který se věnoval číslům 1-249. Scenáristicky se projektu nejdéle věnoval Garth Ennis, autor komiksů jako jsou Hitman, Punisher či Preacher. Po něm převzal úlohu Warren Ellis (ale ještě předtím stihl dokončit Transmetropolitan) a po něm Brian Azzarello (100 nábojů). Dále na projektu pracovali Mike Carey, Denise Mina, Andy Diggle od dvěstěpadesátého čísla se na komiksové řadě pracoval Peter Milligan, který Johna Constantina dovedl až k jeho třístému dílu.\n\nVyšlo několik speciálů a dalších samostatných příběhů v hlavní roli s Johnem.\n\nV českém vydání komiks vyšel v časopise CREW (konkrétně 12 (CREW) a poté 4, 13, 14, 18, 23, 33, 37, 44 (CREW²)) a od roku 2005 v již samostatně vydaných sešitech. V Bažináči se objevil jako vedlejší postava.\n\nHlavní postavou je londýnský mág John Constantin, který má k mocnostem pekla stejně blízko, jako má daleko ke ctnostnému životu. Kouření a pití alkoholu jsou tím nejmenším z jeho prohřešků. Ale jedno se mu musí nechat - nikdy si nenechá ujít příležitost navrátit pekelné démony tam, kam patří, či potrestat zlosyny za jejich špatné chování.\n\n\n"}
{"id": "900784", "url": "https://cs.wikipedia.org/wiki?curid=900784", "title": "Obnova předkožky", "text": "Obnova předkožky\n\nObnova předkožky (anglicky \"foreskin restoration\") je proces expanze zbývající kůže na penisu, buď chirurgicky nebo nechirurgicky, se záměrem zvětšení nebo celkové obnovy předkožky novou tkání.\n\nObnovu předkožky podstupují muži pro několik důvodů, mezi které patří například obnova vzhledu přirozené předkožky, zvýšení sexuální citlivosti žaludu a vnitřní předkožky, nebo snížení nepohodlí obřezaného penisu během každodenního života. Obnovu předkožky podstupují většinou muži kteří byli obřezáni buď ze zdravotních důvodů (trpěli fimózou), z důvodů náboženských nebo zvykových. Muži, kteří se rozhodli pro obnovu předkožky většinou uvádí tyto důvody:\n\n\nVe starověkém Řecku byla odkrytá předkožka považována za urážlivou.\n\nUrčitá forma obnovy předkožky, historicky známá jako epispasmus, byla praktikována mezi některými prastarým Helénickými a Řimskými kulturami. Někteří evropští Židé se během druhé světové války pokoušeli obnovit své předkožky, aby se bránili identifikaci jako Židé a tím se ochránili před holokaustem.\n\nTato praktika byla nově obnovena v druhé polovině dvacátého století. Nechirurgická metoda začla být popisována v sedmdesátých letech obřezanými muži většinou ze Spojených států, kteří byli nespokojeni s obřízkou, neboť byli většinou obřezáni v útlém dětství proti své vůli. Spojené státy v té době měly (a stále mají) vysoké procento novorozenecké obřízky, i když toto procento v současnosti klesá. V roce 1982 byla založena skupina zvaná Brothers United for Future Foreskins (BUFF), která se snažila popularizovat použití lepící pásky při nechirurgické obnově předkožky. Později, v roce 1991, byla založena jiná, podobná skupina UNCircumcising Information and Resources Centers (UNCIRC).\n\nNational Organization of Restoring Men (NORM) byla založena v roce 1989 v San Franciscu, jako nevýdělečná organizace podporující muže snažící se o obnovu předkožky a přirozeného vzhledu penisu. Původně byla známá jako RECAP, akronym pro frázi Recover A Penis. V roce 1994 byl do této skupiny začleněn UNCIRC. Od svého založení vznikly odnože NORMu kromě USA také v Kanadě, Spojeném království, Austrálii, na Novém Zélandu a v Německu.\n\nChirurgické metody obnovy předkožky jsou založeny na odebrání kůže z jiné části těla (např. šourku) a její přišití na konec žaludu. Tato metoda je však velmi drahá, může mít vedlejší efekty (např. růst chlupů) a výsledek nebývá esteticky dobrý. Přioperovaná část kůže může být bez citu. \n\nPři nich se využívá takzvané expanze tkáně (viz \"tissue expansion\" na anglické Wikipedii) pomocí mitózy, to je množení buněk dělením. Je možné díky ní obnovit jak vnější, tak vnitřní předkožku. Označuje se jako \"tugging\", to je natahování.\n\nNechirurgická metoda je založená na natahování zbytkové tkáně, která zůstala po obřízce. Dá se využívat různých specializovaných přístrojů, nebo manuálního natahování kůže. Při obnovování předkožky je vždy nutné dbát na to, aby nebylo namáhání příliš velké a kůže nebo penis celkově nebyl nijak poškozen.\n\nJe prokázáno, že natahováním kůže a množením buněk v ní pomocí tohoto natahování vznikají dokonale funkční buňky. Proces obnovy předkožky je však velmi dlouhý (2 až 6 let) a je při něm potřeba velká trpělivost a motivace.\n\nNechirurgická obnova trvá velmi dlouho, v závislosti na stáří a zdravotním stavu muže, množství zbylé kůže po obřízce apod. Výsledky chirurgické obnovy jsou mnohonásobně rychlejší, avšak kvůli vedlejším efektům se chirurgická metoda nedoporučuje.\n\nNěkteré funkce předkožky obnovit takto nelze. Například nelze obnovit zúženou část předkožky na jejím konci a specializovaná nervová zakončení v ní, a uzdičku. Předkožka tak působí volněji než přirozená.\n\nNaopak však je obnovená předkožka schopna zakrýt celý žalud, což obnoví přirozený vzhled penisu. Původní a obnovená předkožka se vzhledově velmi podobají. Dále je nově nabytá předkožka schopna chránit žalud před mechanickým třením o spodní prádlo, což je pro mnoho obřezaných nepříjemné až bolestivé a zakrytím žaludu se tyto problémy odstraní. Stejně tak se částečně obnoví sekreční žlázy vnitřní části předkožky a navíc dekeratinizuje jak žalud, tak vnitřní předkožka, což vede ke zvýšení citlivosti a vzrušenlivosti penisu. Obnovená předkožka také plní svou sexuální funkci \"klouzání\" při pohlavním styku. Mnoho obřezaných mužů po obnově předkožky uvádí, že je to to nejlepší, co pro sebe v životě udělali. .\n\n33% dotazovaných mužů po obnově předkožky uvedlo, že jsou spokojeni se skrytím jejich žaludu po obřízce, 27% uvedlo zkvalitnění sexuální funkce a zkomfortnění erekce díky dostatku kůže na penisu, 16% uvedlo narovnání erekce, jejíž pokřivení bylo způsobeno nerovnoměrným rozložením kůže na penisu a 17% mužů tím vyřešilo problémy s bolestí při pohlavním styku nebo masturbaci. Většina mužů se shoduje že jejich pohlavní život se po obnově zlepšil, otevřely se jim nové možnosti a ztratily dřívější problémy.\"\n\nV současné době se určité příspěvkové organizace (např. Foregen) snaží získat dost peněz pro výzkum regenerativní medicíny, která by byla schopna obnovit i nervová zakončení v penisu, uzdičku apod. Konkrétní výsledky však zatím nepřinesla.\n\nJsou hlášeny případy zlepšení duševního stavu mužů, kteří v mládí nedobrovolně podstoupili obřízku a trápili se tím.\n\n\n"}
{"id": "900785", "url": "https://cs.wikipedia.org/wiki?curid=900785", "title": "Hostačov (zámek)", "text": "Hostačov (zámek)\n\nZámek Hostačov stojí ve vsi Hostačov, části obce Skryje v okrese Havlíčkův Brod, nedaleko Hostačovského rybníka. V posledních letech slouží jako hotel. Zámek je chráněn jako nemovitá kulturní památka. Okolo zámku se rozkládá přírodně krajinářský park, který byl v letech 2013–2015 revitalizován.\n\nZámku předcházela tvrz, poprvé zmiňovaná v roce 1297. V letech 1557–1583 ji dal vladyka Heřman Bohdanečský z Hodkova přestavět na renesanční zámek. V roce 1641 nechala nová majitelka Marie Magdalena Goltzová provést barokní přestavbu zámku do současné podoby. V roce 1846 byl naproti zámku vystavěn cukrovar, k němuž vedly koleje železniční přípojky od Golčova Jeníkova. Po roce 1948 byl zámek zkonfiskován státem, který v letech 1991–1995 provedl generální rekonstrukci a následně zde bylo rekreační a rehabilitační středisko. V roce 2007 se dostal do soukromých rukou a od roku 2010 v něm funguje \"Hotel Zámek Hostačov\".\n\nPůvodní tvrz stávala v místech severního křídla dnešního zámku. Ze dvou stran byla ohraničena příkrým srázem spadajícím k místnímu potoku, na třetí pak k řece Hostačovce. Podél řeky v minulosti vedla důležitá obchodní stezka na Vilémov. Čtvrtou stranu tvrze chránil vybudovaný příkop.\n\nPo vybudování zámku byl objekt rozšířen na tři křídla, která tvořila současné uzavřené nádvoří, v této době na západě stále otevřené. Přízemí a první patro jednotlivých křídel lemovaly arkády. Při přestavbě za Marie Magdaleny Goltzové přibylo čtvrté křídlo, čímž došlo k uzavření nádvoří. Zároveň byla v první patře zazděny arkády, které nahradila dvojitá okna. Další úpravy zámku, resp. jeho okolí, proběhly v první polovině 19. století, kdy došlo k zasypání příkopu v jižní části zámku a odstranění padacího mostu. Při výstavbě cukrovaru v roce 1846 došlo u zámku ke zmírnění jižního srázu, čímž definitivně ztratil svůj původní obranný charakter. Přibližně ve stejné době zde vznikla zámecká zahrada s výhledem na Železné hory. Další úpravy proběhly v roce 1927, kdy zámek přišel o věžičku s hodinami, umístěnou hned nad vchodem. Hodiny se dnes nacházejí v obci Chrastice. V téže době vznikl vedle zámku rybník, původně zdroj vody pro cukrovar, dnes součást zámeckého parku.\n\nV zámeckém parku bylo otevřeno discgolfové hřiště světového formátu.\n\nOkolo zámku nevede žádná značená turistická trasa. Vsí prochází silnice od Stupárovic na Zvěstovice.\n\n"}
{"id": "900786", "url": "https://cs.wikipedia.org/wiki?curid=900786", "title": "Roy Cochran", "text": "Roy Cochran\n\nLeRoy Braxton (\"Roy\") Cochran (6. ledna 1919 Richton, Mississippi – 26. září 1981 Gig Harbor, Washington) byl americký atlet, sprinter, dvojnásobný olympijský vítěz.\n\nPocházel ze sportovní rodiny, jeho bratr Commodore se stal v roce 1924 olympijským vítězem ve štafetě na 4 x 400 metrů a později byl trenérem Roye. Studoval na Indiana University v Bloomingtonu, v roce 1939 se stal mistrem USA v běhu na 400 metrů překážek. V roce 1942 vytvořil světové rekordy v běhu na 440 yardů překážek a také halové světové rekordy na 400 metrů a 440 yardů.\n\nOd roku 1942 sloužil u námořnictva v Tichém oceánu. Po skončení vojenské služby v roce 1946 začal opět sportovat. Získal třetí místo na mistrovství USA v běhu na 400 metrů (v osobním rekordu 46,7), v roce 1947 skončil na šampionátu USA druhý na 400 metrů překážek. O rok později se stal v této disciplíně mistrem USA podruhé.\n\nNa olympiádě v roce 1948 v Londýně získal olympijské zlato v běhu na 400 metrů překážek, když vytvořil olympijský rekord 51,1. Druhé olympijské zlato vybojoval jako člen štafety USA na 4 x 400 metrů (členové štafety byli kromě něj Arthur Harnden, Clifford Bourland a Mal Whitfield).\n\n"}
{"id": "900788", "url": "https://cs.wikipedia.org/wiki?curid=900788", "title": "Vinzenz Kiefer", "text": "Vinzenz Kiefer\n\nVinzenz Kiefer (* 29. leden 1979, Weilburg, Hessensko, Německo) je německý herec.\n\nVyrůstal v malé vesnici mezi dvěma farmami.\n\nJeho starší sestra Dorkas Kiefer (* 21. června 1972) je herečka, zpěvačka a komička.\n\nVystudoval gymnázium ve Weilburgu.\n\nV letech 2013–2015 hrál vrchního komisaře Alexe Brandta v seriálu \"Kobra 11\". Alex Brandt je v Kobře 11 od 18. řady od dílu \"Revoluce\". Hraje v mnoho filmech např.: Mořský vlk, speed race, štěstí, ale jeho oblíbená role je v Kobře 11, kde hraje s Erdoganem Atalayem, představitelem vrchního komisaře Semira Gerkhana. Alex Brandt nahrazuje Bena Jägera (Tom Beck). Vinzenz Kiefer celkem hrál v 35 filmech.\n\nMěří 175 cm a znamení má vodnáře.\n\nKromě rodné němčiny mluví anglicky (britskou a americkou angličtinou).\n\n\n"}
{"id": "900791", "url": "https://cs.wikipedia.org/wiki?curid=900791", "title": "2. československá hokejová liga 1961/1962", "text": "2. československá hokejová liga 1961/1962\n\n2. československá hokejová liga 1961/1962 byla 9. ročníkem československé druhé nejvyšší hokejové soutěže.\n\nSoutěže se účastnilo 24 týmů rozdělených do dvou skupin po 12 týmech. Ve skupině se utkaly týmy dvoukolově každý s každým (celkem 22 kol). Vítězové skupin postoupili do nejvyšší soutěže.\n\nPoslední dva týmy z každé skupiny sestoupily do příslušného krajského přeboru.\n\nTým TJ Spartak ZJŠ Brno postoupil do nejvyšší soutěže. Postoupit měl také tým TJ Spartak Tatra Kolín, ale z finančních důvodů postup odmítl.\n\nTýmy TJ Kovosvit Holoubkov, TJ Dynamo ČSA Ruzyně, TJ Rudá hvězda Havířov a TJ Železárny Prostějov sestoupily do příslušného krajského přeboru.\n\n"}
{"id": "900801", "url": "https://cs.wikipedia.org/wiki?curid=900801", "title": "2. československá hokejová liga 1960/1961", "text": "2. československá hokejová liga 1960/1961\n\n2. československá hokejová liga 1960/1961 byla 8. ročníkem československé druhé nejvyšší hokejové soutěže.\n\nSoutěže se účastnilo 24 týmů rozdělených do dvou skupin po 12 týmech. Ve skupině se utkaly týmy dvoukolově každý s každým (celkem 22 kol). Vítězové skupin postoupili do nejvyšší soutěže.\n\nPoslední dva týmy z každé skupiny sestoupily do příslušného krajského přeboru.\n\nTýmy VTJ Dukla Litoměřice a TJ VŽKG Ostrava postoupily do nejvyšší soutěže.\n\nTýmy TJ Spartak Královopolská strojírna Brno, TJ Spartak Praha Sokolovo B, TJ Červená hviezda Banská Bystrica a TJ Slovan Nitra sestoupily do příslušného krajského přeboru.\n\n"}
{"id": "900805", "url": "https://cs.wikipedia.org/wiki?curid=900805", "title": "Aleš Čermák", "text": "Aleš Čermák\n\nAleš Čermák (* 1. října 1994 v Praze) je český fotbalový záložník a bývalý mládežnický reprezentant, od léta 2017 hráč klubu FC Viktoria Plzeň. Jeho fotbalovým vzorem je bývalý německý reprezentant Mesut Özil.\n\nSvoji fotbalovou kariéru začal v pražské Spartě, kde prošel všemi mládežnickými kategoriemi.\n\nV průběhu jarní části sezony 2012/13 se propracoval do prvního týmu. V A-mužstvu debutoval v prvním utkání Sparty s Olomoucí v dubnu 2013 ve čtvrtfinále Poháru české pošty 2012/13 (výhra 4:2).\nV 1. lize zažil premiéru 6. dubna 2013 v utkání proti stejnému soupeři (výhra Sparty 3:0 nad Olomoucí), když v 71. minutě střídal na hřišti Marka Matějovského. 16. dubna 2013 nastoupil v základní sestavě a podílel se na vítězství Sparty 4:2 nad Sigmou Olomouc v odvetném zápase čtvrtfinále českého poháru 2012/13. Pražský klub po dvou shodných výsledcích 4:2 postoupil do semifinále. O den později podepsal hráč s klubem novou smlouvu na tři a půl roku. Od jarní části ročníku 2013/14 působí na hostování v jiných klubech. V létě 2015 podepsal s týmem nový kontrakt do roku 2018.\n\nPřed jarní částí sezony 2013/14 odešel na půlroční hostování do týmu tehdejšího druholigového nováčka FK Loko Vltavín. Za tým odehrál během svého působení 14 utkání, ve kterých se jednou gólově prosadil. Po skončení sezony klub sestoupil do ČFL.\n\nPřed sezonou 2014/15 odešel na roční hostování do Hradce Králové, tehdy nováčka 1. ligy. Celkem za mužstvo odehrál 21 ligových utkání, ve kterých vsítil 4 góly. Po sezoně klub sestoupil do 2. ligy.\n\nV létě 2015 se připravoval s týmem FK Mladá Boleslav, kam 13. července 2015 zamířil na hostování. V létě 2016 se vrátil do Sparty.\n\nV červnu 2017 se dohodl na čtyřleté smlouvě s FC Viktoria Plzeň, kam přestoupil ze Sparty Praha.\n\nČermák prošel českými mládežnickými reprezentacemi od kategorie do 16 let. Zúčastnil se Mistrovství světa hráčů do 17 let 2011 v Mexiku, kde český výběr skončil po prohrách 0:3 s USA, 1:2 s Uzbekistánem a výhře 1:0 nad Novým Zélandem se 3 body na poslední (nepostupové) čtvrté příčce základní skupiny D. Aleš nastoupil do utkání proti Uzbekistánu a Novému Zélandu.\n\nV české reprezentaci U21 byl kapitánem týmu.\n\nV květnu 2017 havaroval v Praze se svým vozem Škoda Octavia RS. Z hořícího vraku jej v bezvědomí vyprostili záchranáři. Podle policie měl v krvi 1,5 promile alkoholu. Kvůli nehodě přišel o účast na Mistrovství Evropy hráčů do 21 let v Polsku.\n\n"}
{"id": "900807", "url": "https://cs.wikipedia.org/wiki?curid=900807", "title": "2. československá hokejová liga 1959/1960", "text": "2. československá hokejová liga 1959/1960\n\n2. československá hokejová liga 1959/1960 byla 7. ročníkem československé druhé nejvyšší hokejové soutěže.\n\nSoutěže se účastnilo 24 týmů rozdělených do dvou skupin po 12 týmech. Ve skupině se utkaly týmy dvoukolově každý s každým (celkem 22 kol). Vítězové skupin postoupili do nejvyšší soutěže.\n\nPoslední čtyři týmy z každé skupiny sestoupily do příslušného krajského přeboru.\n\nTým TJ Slávia VŠ Bratislava odstoupil po 2. kole, odehrané zápasy byly anulovány.\n\nTýmy TJ Slavoj České Budějovice a TJ Gottwaldov postoupily do nejvyšší soutěže.\n\nTýmy TJ Dynamo Praha, TJ Tatran Horní Bříza, TJ Jiskra Juta Dvůr Králové nad Labem, VTJ Dukla Opava, TJ Dynamo Žilina a TJ Tatran Prešov sestoupily do příslušného krajského přeboru. Tým TJ Spartak Tatra Kolín nakonec nesestoupil, protože postupující tým TJ Dynamo České Budějovice odmítl postup.\n\n"}
{"id": "900809", "url": "https://cs.wikipedia.org/wiki?curid=900809", "title": "Bakteriální vadnutí rajčete", "text": "Bakteriální vadnutí rajčete\n\nBakteriální vadnutí rajčete je bakteriální choroba způsobená bakterií \"Clavibacter michiganensis\" subsp. \"michiganensis\" (označovaná Cmm). Nejtypičtějším příznakem je náhlé vadnutí a později usychání jednotlivých listových úkrojků na jedné straně listové čepele obvykle u spodních listů rajčete. Choroba napadá většinu lilkovitých rostlin. Šíří se především osivem, ale i při agrotechnických operacích, rostlinnými zbytky nebo hydroponickými roztoky. Do rostlin bakterie pronikají v místech poranění, průduchy a lenticelami. Jedná se o velmi závažnou chorobu. \nPůvodce bakteriálního vadnutí rajčete je škodlivým organismem, jehož zavlékání a šíření na území Evropských společenství, a tedy i České republiky, je zakázáno, a pokud se vyskytuje na rostlinách rajčete určených k pěstování (včetně osiva), nařizuje Státní rostlinolékařská správa opatření k jeho eradikaci nebo k zabránění jeho dalšího šíření. \n\nChoroba vyvolaná touto bakterií, tzv. bakteriální vadnutí rajčete, může být velmi závažná a může být příčinou významných ztrát na výnosech v pěstitelských oblastech rajčat. Ztráty na výnosech se mohou pohybovat od 10–70 %, neboť škodlivost původce je proměnlivá v závislosti na ročníku, zdroji infekce a také na provedených pěstitelských opatřeních. Postiženy bývají zejména skleníkové, v menší míře i polní porosty rajčat. \n\nBakterie \"Clavibacter michiganensis\" je jako původce bakteriálního vadnutí rajčete známa teprve od roku 1910, kdy byla poprvé zaznamenána E. F. Smithem ve státě Michigan, USA. Později se choroba začala šířit do dalších oblastí Severní, Střední a Jižní Ameriky. Postupně bakterie pronikala na další kontinenty. V současné době se bakterie \"Clavibacter michiganensis\" vyskytuje ve všech hlavních produkčních oblastech rajčat v Evropě, Asii, Americe i Austrálii. \nV Evropě je znám výskyt z Běloruska, Belgie, Bulharska, České republiky, Francie, Irska, Itálie, Kypru, Litvy, Maďarska, Německa, Nizozemska, Norska, Polska, Portugalska, Rakouska, Rumunska, Ruska, Slovinska, Španělska, Švýcarska, Řecka a Velké Británie. \n\nBakteriální vadnutí rajčete patří v ČR k nejrozšířenějším chorobám tyčkových rajčat. Nejvyšší škodlivost způsobuje onemocnění v oblastech jejich intenzivního pěstování na Jižní Moravě, a to na Znojemsku a Břeclavsku, na střední Moravě na Prostějovsku a ve středních Čechách na Staro Boleslavsku a Mlado Boleslavsku. \n\nNapadení původcem choroby se projevují zakrslostí, vadnutím a někdy i odumřením systémově infikovaných rostlin a nekrózami na listech i plodech vyvolanými nejčastěji sekundární infekcí. Bakterie \"Clavibacter michiganensis\" je přenosná i osivem. \nV literatuře se uvádějí tyto rozlišovací diagnostické znaky pro bakteriální vadnutí rajčete: \n\nNejdříve vadnou jednotlivé lístky a to často jen na jedné polovině listu (tzv. unilaterální vadnutí. Následuje vadnutí a usychání. Cévní pletiva jsou ztmavlá a ze silně infikovaných stonků může být vymačkán žlutý sliz. Zežloutnutí až zhnědnutí cévních svazků . Na plodech se mohou vyvinout poměrně malé slabě vyvýšené skvrny se světle hnědým středem a drsným povrchem, obvykle obklopené vodnatým bílým halo (3–6 mm v průměru), tzv. ptačí oko. Mladé nezralé plody mohou být zakrnělé a deformované. Na příčném řezu systémově napadeným plodem žluté až hnědé svazky cévní.\n\nHospodářsky nejvýznamnějším hostitelem je rajče (\"Lycopersicon esculentum\"), ale patogen byl zaznamenán i na jiných druzích rodu \"Lycopersicon\", dále na paprice (\"Capsicum annuum\") a na divoce rostoucích rostlinách \"Solanum douglasii\", \"S. nigrum\" a \"S. triflorum\". Přirozeným hostitelem je také \"Nicotiana glutinosa\". Některé rostliny mohou sloužit jako rezervoár pro epifytické přežívání bakterie (například \"Datura stramonium\", \"Chenopodium album\", \"Amaranthus retroflexus\"). \n\n\"Clavibacter michiganensis\" subsp. \"michiganensis\" je grampozitivní aerobní bakterie, která je obávaným fytopatogenním mikroorganismem vyskytujícím se zejména na rajčatech. \n\nTato choroba vytváří řadu symptomů, z nichž některé mohou být zaměňovány se symptomy jiných chorob. \n\nPřesné rozlišení původce choroby je někdy komplikované, neboť projevy popsaných příznaků nebývají vždy jednoznačné a ve většině případů lze konkrétního patogena spolehlivě určit pouze v laboratoři. Diferenciální diagnóza chorob rajčete ve vztahu k \"Clavibacter michiganensis\" je významná zejména u těchto patogenů: \"Fusarium oxysporum\" f.sp. \"lycopersici\", \"Verticillium dahliae\" a \"Pseudomonas corrugata\". Chorobu lze zaměnit také s příznaky, které nejsou parazitárního původu. Tvorba bakteriálního exudátu patří mezi nejspolehlivější ukazatele výskytu bakteriálního původce onemocnění. \n\nPatogen se šíří semeny nebo latentně infikovanými sazenicemi. Zdrojem infekce mohou být i plevelné hostitelské rostliny čeledi lilkovitých. \n\nNa živném médiu např. na masopeptonovém agaru s glukósou (MPA) se kolonie bakterie o velikosti 1 mm objevují za 4–5 dní, za 7–8 dní dosahují velikosti 2–3 mm. Na MPA jsou kolonie kruhovité, vystouplé, lesklé, zpočátku světlejší, později krémově žluté. \n\nPro test hypersenzitivity a zjišťování virulence podezřelých izolátů je vhodnou testovací rostlinou nocenka (\"Mirabilis jalapa\"). \n\nV porostu rajčat se může bakteriální vadnutí rajčete rychle šířit a chorobu je obtížné potlačovat kvůli nedostatku účinných chemických přípravků. Při regulaci škodlivosti této choroby se v první řadě klade důraz na preventivní opatření. \n\nV současnosti není dostupná žádná odrůda rajčat rezistentní k původci choroby. \n\nV rámci chemické ochrany mají relativně dobrý baktericidní účinek přípravky na bázi mědi, cínu a dialkyldithiokarbamidany (např. Thiram – TMTD). Bakterie uvnitř listů a v trhlinách na povrchu listu jsou však rostlinným pletivem chráněny. Rezistence patogena k používaným měďnatým preparátům se šíří. Zatím nejsilnější antimikrobiální účinek proti \"Clavibacter michiganensis\" in vitro prokázaly rostlinné esenciální oleje z oregána, dobromysli obecné a tymiánu obecného. \n\nDoporučuje se například máčení semen ve vodě teplé 56 °C po dobu 30 minut, které nesnižuje klíčivost semen. Osvědčilo se také ponoření semen do 0,5% roztoku chlornanu sodného na 10 minut. Doporučujena je dezinfekce rukou, nářadí, konstrukcí, likvidace napadených rostlin a rostlinných zbytků. Rostliny ve stresu jsou náchylnější k chorobám.\n\n"}
{"id": "900811", "url": "https://cs.wikipedia.org/wiki?curid=900811", "title": "Sister Bliss", "text": "Sister Bliss\n\nSister Bliss, vlastním jménem Ayalah Deborah Bentovim (* 30. prosince 1971, Londýn, Spojené království) je britská hudebnice, pianistka, klávesistka, producentka, DJ, skladatelka a autorka textů. Ve studiu je nejlépe známá svou spolupráci s Rollo Armstrongem, částečně jako členka v současnosti zaniklé taneční skupiny Faithless.\n\nHudbě se začala věnovat ve věku pěti let, kdy se naučila hrát na piano. Později přesunula svůj zájem k houslím, saxofonu a naposledy k basové kytaře. Je dcerou zakladatele Atarah's Band Atarah Ben-Tovim.\n\nV roce 1995 spolu s Rollem, Jamie Cattem a Maxi Jazzem založili skupinu Faithless. Většinu hudby sama vytvořila, ale také nahrála stopy piana, houslí, saxofonu a basové kytary. V průběhu let bylo členy či spolupracovníky Fithless mnoho dalších umělců včetně Zoë Johnston. Rollova sestra Dido začala svou hudební kariéru jako doprovodná zpěvačka této skupiny. V roce 2001 vydala kompilaci pojmenovanou \"Headliners: 02\". 10. září 2006 porodila syna jménem Nate. Jemu je také věnována píseň \"Nate's Tune\" na albu Faithless \"To All New Arrivals\". Později Faithless založili vlastní nahrávací společnost pojmenovanou Nate's Tunes.\n\n14. července 2008 vydala album \"Nightmoves\".\n\n\n"}
{"id": "900816", "url": "https://cs.wikipedia.org/wiki?curid=900816", "title": "Jean-Claude Duvalier", "text": "Jean-Claude Duvalier\n\nJean-Claude Duvalier, přezdívaný „Bébé Doc“ nebo „Baby Doc“, (3. července 1951 – 4. října 2014) byl od roku 1971 až do svého svržení během lidového povstání v roce 1986 prezidentem Republiky Haiti. V prezidentském úřadě vystřídal svého otce Françoise Duvaliera zvaného „Papa Doc“, který na Haiti vládl až do své smrti v roce 1971. Poté, co se Bébé Doc ujal prezidentského úřadu, provedl ve vládním systému svého otce kosmetické změny a postoupil značnou část svých pravomocí svým poradcům, přestože byly i nadále zabíjeny či mučeny tisíce Haiťanů a statisíce dalších uprchly ze země. Obyvatelstvo udržovaly ve strachu paramilitární jednotky Tonton Macoutes, které stály nad zákonem.\n\nPrezidentem se stal ve věku devatenácti let jako nejmladší hlava státu v historii (s výjimkou dědičných monarchií). Ve funkci ho potvrdilo zmanipulované hlasování, v němž bylo 2 391 916 voličů pro, jeden proti a dva se zdrželi. \n\nDuvalier mladší vedl marnotratný život, jehož nejznámějším příkladem byla státem sponzorovaná svatba s Michèle Bennettovou v roce 1980, jež přišla daňové poplatníky podle odhadů až na tři miliony dolarů. Nevoli vzbudilo také to, že nevěsta byla rozvedená a pocházela z tradiční mulatské elity, vůči níž se duvalierovský režim původně vymezoval. Duvalier se též podílel na ilegálním obchodu s drogami, z něhož mu plynuly milionové zisky, stejně jako z ilegálního obchodu s lidskými orgány pocházejícími od povražděných obyvatel ostrova. Na Haiti přitom byla nejvyšší chudoba ze všech zemí celého amerického kontinentu. V osmdesátých letech se stalo vážným problémem také šíření nemoci AIDS, které zemi mj. připravilo o příjmy z turistického ruchu.\n\nPo Duvalierově nástupu do prezidentského úřadu se zlepšily vztahy Haiti se Spojenými státy. V době, kdy byl prezidentem USA Jimmy Carter, došlo však k jejich opětovnému zhoršení. Obrat k lepšímu nastal zase až za prezidentování Ronalda Reagana, k čemuž napomohl Duvalierův silný antikomunismus zděděný po otci. Za jeho vlády se podařilo do země přilákat zahraniční investory, kterým vyhovovala mimořádně nízká cena práce v zemi. Na Haiti také proudila rozsáhlá rozvojová pomoc, z níž si však prezidentova rodina ponechávala pro své potřeby až čtyři pětiny celkového objemu.\n\nV říjnu 1985 vypukly ve městě Gonaïves rozsáhlé demonstrace proti zdražování základních potravin. Nepokoje se postupně rozšířily do celé země, Duvalier proto 7. února 1986 rezignoval na prezidentskou funkci a kvůli obavám o své bezpečí odletěl do exilu.\n\nJean-Claude Duvalier se na Haiti nečekaně vrátil 16. ledna 2011 po dvacetiletém vyhnanství ve Francii, do něhož se sám uvrhl. Hned následujícího dne byl haitskou policií uvězněn a obviněn ze zpronevěry.\n\nZemřel 4. října 2014 na srdeční selhání.\n\n"}
{"id": "900825", "url": "https://cs.wikipedia.org/wiki?curid=900825", "title": "Jelínka", "text": "Jelínka\n\nJelínka (504 m n. m., německy \"Jellinka Berg\") je vrch v okrese Liberec Libereckého kraje, ležící asi 1,5 km severozápadně od obce Všelibice, převážně na příslušném katastrálním území, částečně i na území blízké vesnice Hrubý Lesnov a obce Cetenov.\n\nNa vrcholu stojí telekomunikační vysílač. Vrchol a jeho nejbližší okolí je díky hustému zalesnění bez výhledu. Pod hranicí lesa jsou na severu výhledy na Ještěd, na východě do údolí Malé Mohelky, která pramení poblíž Všelibic, a na jihu na Ralskou pahorkatinu.\n\nJelínka je součástí magmatického žilného systému v Kotelské vrchovině, kde paralelně vedle sebe probíhá několik žil ve směru SV–JZ. Na nesouvislé žíle s Jelínkou je kromě bezejmenných vrcholů v bezprostředním okolí i severněji ležící vrch Pelousek. Východně vede souvislejší Malá Čertova zeď a především západně známá Velká Čertova zeď.\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Všelibická vrchovina a Modlibohovské části.\n\nPo západním svahu kopce prochází modrá turistická trasa od/k NPP Čertova zeď (vzdálena 2 km severně), ale kopec je protkaný sítí i dalších cest. Automobil je možno zanechat v několika okolních vesnicích.\n"}
{"id": "900826", "url": "https://cs.wikipedia.org/wiki?curid=900826", "title": "Benoit Barros", "text": "Benoit Barros\n\nBenoit Barros (* 6. srpen 1989) je francouzský profesionální fotbalista. Nastupuje na pozici obránce. V současné době působí ve francouzském týmu ASM Belfortaine FC.\n\nS velkým fotbalem začal v týmu ASM Belfortaine FC. V roce 2010 si ho vyhlédlo vedení týmu Bohemians a přivedlo ho do svého kádru. Ještě tentýž rok hostoval také ve Vlašimi, než se vrátil zpět do Prahy, kde si také odbyl prvoligovou premiéru v zápase proti Spartě. Trvaleji se však do kádru \"klokanů\" neprosadil a dnes už opět hraje v týmu Belfortaine FC.\n\n"}
{"id": "900828", "url": "https://cs.wikipedia.org/wiki?curid=900828", "title": "Christopher Isherwood", "text": "Christopher Isherwood\n\nChristopher William Bradshaw Isherwood (26. srpna 1904 – 4. ledna 1986) byl britský spisovatel naturalizovaný ve Spojených státech (americké občanství získal roku 1946). Byl znám svou inspirací ve východních filozofiích a otevřenou homosexualitou. Ve 30. letech pobýval v Německu, o svých zkušenostech z výmarské éry sepsal knihu \"The Berlin Stories\", která byla převedena i do divadelní, muzikálové a nakonec filmové podoby – film Kabaret z roku 1972, režie Bob Fosse, v hlavních rolích Liza Minnelli a Michael York) O jeho vztahu s mladým milencem Donem Bachardym byl roku 2008 natočen film \"Chris & Don\". Jeho próza \"Single Man\" byla roku 2009 zfilmována s Colinem Firthem v hlavní roli.\n\n\n\n\n"}
{"id": "900831", "url": "https://cs.wikipedia.org/wiki?curid=900831", "title": "Lucio Fontana", "text": "Lucio Fontana\n\nLucio Fontana (19. února 1899 – 7. září 1968) byl italský výtvarník argentinského původu. V mezinárodním měřítku se prosadil jako sochař a malíř. Ve svém díle se zabýval především otázkami koncepce prostoru. Začínal jako realistický umělec, po druhé světové válce se stal vůdčí postavou umělecké avantgardy v Itálii.\n\n Lucio Fontana se narodil v argentinském městě Rosario v provincii Santa Fé. Jeho otec byl italský sochař, který do Argentiny emigroval v roce 1891. Pocházel z rodiny sochařů a kameníků ve Varese. Matka se jmenovala za svobodna Lucia Bottini a byla to argentinská herečka. V roce 1905 se Luciovi rodiče rozvedli. Otec se ještě téhož roku oženil znovu a poslal Lucia do Itálie do Varese. Hoch zde žil u příbuzných a navštěvoval základní školu. V roce 1914 se jeho otec spolu s manželkou a třemi Luciovými bratry vrátil z Argentiny a usadili se v Miláně. Lucio zde v letech 1914–1915 studoval na Technickém institutu Carla Cattanea. Jako dobrovolník sloužil v letech 1917–1918 v první světové válce, byl raněn a zproštěn služby. V roce 1918 studia dokončil jako diplomovaný inženýr.\n\nV letech 1920–1922 studoval na Accademia di Belle Arti di Brera v Miláně. Roku 1922 se s celou rodinou vrátil do Argentiny a po dva roky pracoval v sochařské dílně svého otce v Rosariu. Roku 1924 si v Rosariu otevřel vlastní ateliér a vyhrál první soutěž – na pamětní desku Louise Pasteura. O rok později se zúčastnil první kolektivní výstavy, v témže roce zemřela jeho matka. V roce 1927 se vrátil do Milána, kde společně se symbolistickým sochařem Adolfo Wildtem až do roku 1930 pokračoval v přerušených studiích na Akademii Brera. V té době ho sochař Fausto Melotti uvedl do společnosti architektů, kteří vyznávali styl zvaný racionalismus. Roku 1930 poznal Teresitu Rasini, která se roku 1952 stala jeho ženou. Fontana žil v Itálii v době fašismu. V roce 1933 vyhrál v Miláně soutěž na Mussoliniho bustu. Roku 1934 založil Sdružení italských abstraktních umělců a rok nato vstoupil do sdružení Abstraction-Création (Abstrakce–tvorba), do níž mj. patřil i František Kupka. Už v roce 1936 o něm vyšla první monografie, jejím autorem byl historik umění Edoardo Persico. Roku 1939 se připojil ke skupině Corrente (Současní), založené rok před tím.\n\nV roce 1940 se vrátil do Argentiny a až do roku 1947 žil v Buenos Aires. Zde spolu s několika spřátelenými umělci založil roku 1946 Academia de Altamira. V témže roce Fontanovi zemřel otec. V dubnu 1947 se vrátil do Milána, kde založil hnutí Spazialismo (Prostorovost). Zemřel 7. září 1968 ve Varese.\n\nFontana se stal slavným až po druhé světové válce. Ve svém Bílém manifestu požadoval zrušení hranice mezi malbou a sochařstvím. V jím formulované prostorové koncepci (concetto spaziale) měly být sjednocené všechny fyzické prvky díla: tvar, barva, pohyb, zvuk a prostor, čímž mělo vzniknout totální umění. Jeho vývoj k originálnímu pojetí prostoru ve výtvarném díle však byl pozvolný. Jak v dílně svého otce, tak později jako samostatný výtvarník tvořil plastiky v klasickém akademickém stylu, např. \"Krásná Italka\" (1941). Fontana tvořil v Itálii v době, kdy zde vládl Mussoliniho fašistický režim. Jedním z jeho symbolů byla Victoria, bohyně Vítězství u Římanů. I Fontana tento motiv několikrát zpracoval. Diametrální změnu v jeho tvorbě přinesl rok 1947, kdy formuloval principy své tvorby v manifestu \"Primo Manifesto dello Spazialismo\" (První manifest prostorovosti). Od tohoto roku nesla všechna jeho díla v záhlaví název \"Concetto spaziale\" (Prostorový koncept). Roku 1949 vytvořil své první \"Buchi\" (Perforace). Na plátno přilepil kus papíru a zezadu ho propíchl několika otvory. Později tímto způsobem prořezával různě zbarvená, jednobarevná plátna. Protože byla plátna proříznuta, staly se součástí obrazu obě jeho strany, prostor bezprostředně před obrazem, odkud byl veden řez i zvlněné okraje řezu. Umožnil tak vstup prostoru do obrazu. Fontana se zařadil mezi autory konceptuálního umění. Postupně vytvářel série tematicky a formálně blízkých uměleckých děl, která nesla jednotné pojmenování: Pastely (1954), Baroka (1954), Papíry (1957), Oleje (1957), Vrypy (1958), Kovy (1961), Konec boha (1963), Divadélka (1964), Elipsy (1967). Některé jeho plastiky jsou vystaveny ve veřejném prostoru. Protože licence na publikování většiny Fontanových děl není pro Wikipedii uvolněna, je nutno se s nimi seznámit na některém z Externích odkazů.\n\n\n\n\n\n"}
{"id": "900833", "url": "https://cs.wikipedia.org/wiki?curid=900833", "title": "Pedon", "text": "Pedon\n\nPedon je základní, nejmenší trojrozměrná jednotka půdního pokryvu, která zahrnuje všechny půdní horizonty. Ve skutečnosti se v přírodě nevyskytuje. Jedná se totiž o model. Plocha pedonu může být od 1 m do 10 m v závislosti na prostorové variabilitě (proměnlivosti). \nAtmosféra tvoří horní hranici pedonu. Směrem dolů pedon prochází všemi půdními horizonty a jako spodní hranice pedonu se udává mateční hornina, případně hloubka 2 m. Což zahrnuje zónu zakořenění téměř všech rostlin.\nPedon se na mapě jeví jako bod, není pedogeografickou jednotkou. Základní pedogeografickou jednotkou je polypedon, který se skládá z několika stejných pedonů a je ohraničen jinými polypedony nebo místy bez půdního pokryvu.\n\n\nPedologie\nPedosféra\nDiagnostický horizont\n"}
{"id": "900836", "url": "https://cs.wikipedia.org/wiki?curid=900836", "title": "Privlaka", "text": "Privlaka\n\nPrivlaka může být:\n\n"}
{"id": "900840", "url": "https://cs.wikipedia.org/wiki?curid=900840", "title": "Zábrdský kopec", "text": "Zábrdský kopec\n\nZábrdský kopec (501 m n. m.) je vrch v okrese Liberec Libereckého kraje. Leží asi 1 km severozápadně od vesnice Zábrdí na příslušném katastrálním území.\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Zábrdská vrchovina a Rozstánské části.\n\nNejlepší pěší přístup je ze Zábrdí nebo od lesního hřbitova na západním úpatí kopce. Automobilem se dá přijet po silnici Cetenov – Osečná. Asi 2 km na východ leží známá NPP Čertova zeď.\n"}
{"id": "900842", "url": "https://cs.wikipedia.org/wiki?curid=900842", "title": "Katherine Jenkinsová", "text": "Katherine Jenkinsová\n\nKatherine Jenkinsová (* 29. června 1980, Neath) je velšská operní pěvkyně – mezzosopranistka a populární představitelka žánru klasického crossoveru, která interpretuje širokou škálu operních árií, popových písní, muzikálových šlágrů a opakovaně vystupuje při veřejném přednesu hymny.\n\nPoté, co v mládí vyhrála pěveckou soutěž, vystudovala londýnskou Královskou hudební akademii (Royal Academy of Music), pracovala v modelingu a dávala hodiny zpěvu. Do širokého povědomí vstoupila v roce 2003, když zpívala ve Westminsterské katedrále na počest stříbrného jubilea papeže Jana Pavla II.\n\nOd roku 2004 vydala několik alb, které zaznamenaly úspěch v britských i zahraničních hitparádách. V letech 2005 a 2006 její desky obdržely cenu Classic BRIT Awards v kategorii Album roku. Koncertovala také pro britské jednotky na misích v Iráku a Afghánistánu, vystupovala na sportovních akcích, v televizních pořadech a při charitativních událostech. Na jaře 2012 účinkovala v televizní taneční soutěži \"Dancing with the Stars\", konané ve Spojených státech, kde skončila ve finále.\n\n25. Prosince 2010 se Katherine objevila ve vánočním speciálu \"A Christmas Carol\" Britského seriálu Doctor Who (Pán času). Po boku Matta Smithe jako Doktora si zahrála dívku Abigail, která má v příběhu poměrně velkou důležitost. Nesmíme opomenout, že v této epizodě si navíc i zazpívala a svým zpěvem uklidnila žraloka.\n\nNarodila se roku 1980 ve velšském Neathu, kde byly spolu se sestrou Laurou vychovávány rodiči Selwynem Johnem a Susan Jenkinsovými.\n\nPo ukončení místní základní školy v Neathu a všeobecně zaměřené střední školy (Dwr-y-Felin Comprehensive School) pokračovala studiem na Královské hudební akademii v Londýně (Royal Academy of Music), kam v sedmnácti letech obdržela stipendium. Na ní absolvovala italštinu, němčinu, francouzštinu a ruštinu. Závěrečné zkoušky složila s vyznamenáním a obdržela diplom v učitelství zpěvu.\n\nNásledně pracovala na volné noze jako učitelka zpěvu, provázela turisty na největším vyhlídkovém kole světa – Londýnském oku, a živila se také jako modelka, když tuto dráhu nastoupila soutěží krásy, v níž se stala Tváří Walesu 2000 (Face of Wales). Poté se pokusila prorazit v hudebním průmyslu jako zpěvačka. Po zaslání demonahrávky do vydavatelství Universal Classics and Jazz byla pozvána na pohovor, kde zazpívala árii „Una voce poco fa“ z Rossiniho \"Lazebníka sevillského\". Universal se s ní rozhodlo podepsat smlouvu na šest alb, nejlukrativnější kontrakt v dějinách britské klasické hudby, v celkové výši 1 milionu liber.\n\nV období 2004–2008 se šest ze sedmi sólových alb pěvkyně dostalo na vrchol britských hitparád klasické hudby a celková prodejnost činila více než 4 miliony nahrávek. Debutová deska \"Premiere\" se po vydání stala nejrychleji prodávaným albem od britské mezzosopranistky a Jenkinsová měla jako první britský crossoverový umělec dvě alba na čele hitparády v jediném roce. Pěvkyně také jako první ženská umělkyně obdržela dvě hudební ceny Classic BRIT Awards v kategorii Album roku za sebou. Nejdříve ocenění získala v pořadí druhá deska \"Second Nature\", která dosáhla na 16. příčku hitparády UK Albums Chart a stala se albem roku BRIT Award 2005.\n\nItalské zpracování písně Dolly Partonové „I Will Always Love You“ (L'Amore Sei Tu) uvedla živě 28. srpna 2008 v západoyorkshirském Nostell Priory. Jednalo se o první skladbu z třetí sólové desky \"Living a Dream\". Po jejím vydání se album drželo v první trojce hitparády klasické hudby. Přímo na čele setrvalo téměř rok a čtvrtou pozici také zaznamenalo v britském žebříčku populární hudby. \"Living a Dream\" pak získalo cenu BRIT Award 2006 pro album roku.\n\nČtvrtá dlouhohrající nahrávka, vydaná 6. listopadu 2006, nesla název \"Serenade\". V hlavních britských žebříčcích se vyhoupla na pátou pozici a prodejnost v prvním týdnu dosáhla 50 000 kopií, rekordní úrovně v žánru vážné hudby. Páté album \"Rejoice\" bylo uvedeno do prodeje 19. listopadu 2007. Obsahuje repertoár zkomponovaný přímo pro zpěvačku. Dvě z písní napsal Gary Barlow ze skupiny Take That. V popové hitparádě dosáhlo nejvýše na třetí pozici, kde porazilo nahrávky Spice Girls a Girls Aloud. Jenkinsová k tomu uvedla: „\"Nikdy jsem si nedovedla představit, když jsem je jako malá holka poslouchala v rádiu, že bych mohla být v prodejnosti lepší, než Spice Girls a Céline Dion\"“.\n\nDne 20. října 2008 bylo vydáno šesté studiové album nazvané \"Sacred Arias\", poslední produkované labelem Universal Music. Již 19. října deník \"The Daily Telegraph\" napsal, že pěvkyně podepsala největší smlouvu v historii vážné hudby s vydavatelstvím Warner Music, a to v celkové výši 10 milionů dolarů.\n\nV pořadí sedmá deska \"Believe\", první z dílny vydavatelství Warner Music, vyšla 26. října 2009. Album také obohatili hosté, včetně Andrey Bocelliho, Andrého Rieu a Chrise Bottiho. V roce 2011 pak bylo vydáno album \"Daydream\".\n\nV říjnu 2003 vystoupila ve Westminsterské katedrále na počest stříbrného jubilea papeže Jana Pavla II. a následně se účastnila turné Aleda Jonese. Při Mistrovství světa v rugby 2003 debutovala v operním domu Sydney Opera House a v srpnu 2004 zaznamenala premiéru na americkém pódiu, když se objevila na koncertu Hayley Westenrové v newyorském Joe's Pubu.\n\nNa rugbyovém utkání přednesla jako první zpěvačka hymnu Home Nations nazvanou „The Power of Four“ a velšskou národní hymnu „Hen Wlad Fy Nhadau“ začala pravidelně zpívat při mezinárodních zápasech velšského rugbyového týmu, jehož se stala oficiálním talismanem.\n\nDne 22. ledna 2005 účinkovala v Cardiffu na charitativní akci v rámci pomoci obětem po zemětřesení v  Jihovýchodní Asii. V létě téhož roku vystoupila na berlínském pódiu při sérii koncertů Live 8.\n\nVelšskou hymnu také přednesla při finále fotbalového FA Cupu dne 17. května 2008 mezi kluby Cardiff City a Portsmouth FC, jakožto první zpěvák účinkující při této příležitosti. Na počátku roku 2009 se objevila po boku Plácida Dominga na koncertu v Jižní Koreji, třetím společném vystoupení po koncertech v Hongkongu 2008 a Athénách 2007. Dne 24. května 2010 přednesla v buenosaireském fotbalovém stánku River Plate Stadium kanadskou hymnu během přípravného utkání Argentiny a Kanady před Mistrovství světa ve fotbale 2010.\n\nVe věku patnácti let, zemřel tehdy sedmdesátiletý otec Selwyn Jenkins na plicní karcinom. V devatenácti letech, během studií na Královské hudební akademii, byla neznámým útočníkem fyzicky napadena a okradena. Násilník se pokusil o znásilnění, kterému se ubránila.\n\nNa Vánoce 2005 a 2006 navštívila britské vojáky v Iráku. Při první návštěvě cestovala helikoptérou do Shaibahu, kde se nacházela největší britská základna v jižním Iráku. Během letu se vrtulník stal terčem útoku střel. Díky účinné protiraketové obraně stroj bezpečně přistál.\n\nV listopadu 2008 se v rozhovoru pro deník \"Daily Mail\" přiznala, že jako studentka měla zkušenost s lehkými drogami (extáze, cannabis). Poté, co podepsala profesionální smlouvu v roce 2003, s jejich užíváním skončila. V interview přímo uvedla, že „\"braní drog je největším zklamáním mého života\"“.\n\nŽivotopis nazvaný \"Time to Say Hello\" vyšel 28. ledna 2008. Na pokračování byl také přetištěn v nedělním \"The Mail on Sunday\".\n\nNa počátku roku 2007 se poprvé objevila v žebříčku nejbohatších mladých Britů, sestavovaném \"Sunday Times\", v němž jí patřilo 62. místo s odhadovaným majetkem 9 milionů liber. V roce 2010, již sdílela s Leonou Lewisovou a Charlotte Churchovou 11. příčku s měním cca 11 milionů liber.\n\nV červenci 2010 zakoupila dům společně s televizním moderátorem Gethinem Jonesem. V únoru 2011 se zasnoubili, ovšem 30. prosince téhož roku bylo oznámeno, že se dvojice rozešla. Hlásí se k vegetariánství.\n\n\n\n"}
{"id": "900843", "url": "https://cs.wikipedia.org/wiki?curid=900843", "title": "Ondřej Keřský z Řimovic", "text": "Ondřej Keřský z Řimovic\n\nOndřej Keřský z Řimovic (14. století – 22. července 1446 Čáslav) byl český šlechtic a husitský hejtman, účastník bitvy u Lipan. Od roku 1428 do 1434 byl vrchním hejtmanem obce táborské.\n\nV neděli 30. května 1434 poblíž vesnice Lipany vedl radikální husity spolu s vrchním hejtmanem táborských Zikmundem z Vranova a vrchním velitelem sirotšího vojska Janem Čapkem ze Sán, proti koalici umírněných kališníků a katolíků pod vedením hejtmana Diviše Bořka z Miletínka, starého spolubojovníka Jana Žižky v bitvě u Lipan. Umírnění bitvu vyhráli a jemu se podařilo uniknout do opevněného Kolína.\n\nOd roku 1435 byl držitelem Paběnic. Později držel panství tvrze Malešov u Kutné hory včetně městyse Malešov. V roce 1440 byl účastníkem Čáslavského zemského sněmu V roce 1446 vedl bitvu s bývalým spojencem Bedřichem ze Strážnice. Byl obklíčen vojenskou hotovostí Čáslavského kraje na Červených Janovicích, poté zajat a v Čáslavi 22. července 1446 sťat mečem.\n\n"}
{"id": "900844", "url": "https://cs.wikipedia.org/wiki?curid=900844", "title": "Černovičky", "text": "Černovičky\n\nČernovičky jsou bývalá obec, dnes součást obce Středokluky v okrese Praha-západ ve Středočeském kraji. Černovičky jsou vzdáleny 1,5 km severovýchodně od Středokluk a 4 km vzdušnou čarou od severozápadních hranic Prahy.\n\nVes byla poprvé v historii zmíněna roku 1358.\n\nV těsném sousedství se nachází některé pamětihodnosti, které však katastrálně příslušejí k obci Číčovice:\n\n\n"}
{"id": "900847", "url": "https://cs.wikipedia.org/wiki?curid=900847", "title": "2. československá hokejová liga 1958/1959", "text": "2. československá hokejová liga 1958/1959\n\n2. československá hokejová liga 1958/1959 byla 6. ročníkem československé druhé nejvyšší hokejové soutěže.\n\nSoutěže se účastnilo 24 týmů rozdělených do dvou skupin po 12 týmech. Ve skupině se utkaly týmy dvoukolově každý s každým (celkem 22 kol). Vítězové skupin postoupili do nejvyšší soutěže.\n\nPoslední čtyři týmy z každé skupiny sestoupily do příslušného oblastního přeboru.\n\nTýmy TJ Jiskra SZ Litvínov a TJ Tatran Opava postoupily do nejvyšší soutěže.\n\nTýmy TJ Lokomotiva Liberec, TJ Spartak AZNP Madá Boleslav, TJ Spartak Soběslav, TJ Sokol Ruzyně, VTJ Dukla Hodonín,TJ Červená hviezda Banská Bystrica, TJ Slovan Nitra a TJ Tatran Uherský Ostroh sestoupily do příslušného oblastního přeboru.\n\n"}
{"id": "900849", "url": "https://cs.wikipedia.org/wiki?curid=900849", "title": "Černopáska bavlníková", "text": "Černopáska bavlníková\n\nČernopáska bavlníková (\"Helicoverpa armigera\") je motýl řazený do čeledi můrovitých (\"Noctuidae\"), podčeledi černopásek (\"Heliothinae\"). Černopáska bavlníková je vážným škůdcem hospodářsky významných polních plodin i okrasných rostlin.\n\nPoškozuje zejména zemědělské porosty bavlníku, luskovin, kukuřice, sóji, slunečnice, tabáku a rajčat a ve sklenících na karafiátech, pelargóniích a chryzantémách. Je zařazena do seznamu škodlivých organismů Evropské unie, které je zakázáno zavlékat a šířit na území EU.\n\n\nNejvětší ekonomické ztráty způsobuje tento škodlivý druh v teplých semiaridních oblastech Afriky, Blízkého východu, střední a jihovýchodní Asie, jižního Japonska, Austrálie a na Severním ostrově Nového Zélandu.\n\nPravidelné škodlivé výskyty jsou hlášeny i ze států jižní a střední Evropy (např. Bulharsko, Řecko, Portugalsko, Španělsko, Maďarsko, Slovensko). Do chladnějších oblastí střední Evropy a Skandinávie přilétává z oblastí kolem Středozemního moře.\n\n\"Heliothis armigera\" patří k motýlům pravidelně migrujícím na území České republiky, především do oblastí jižní a střední Moravy a středních Čech. Vyskytuje se na teplých suchých otevřených stanovištích. Na území našeho státu má tento druh karanténní význam.\n\nČernopáska bavlníková má rozsáhlý areál přirozeného výskytu. Zahrnuje jižní a střední Evropu, celou Afriku. V Asii je areál výskytu Černopáska bavlníková ohraničen 50. rovnoběžkou směrem na jih a směrem na východ se táhne až do Japonska a dále na jihovýchod až do Indonésie, Austrálie a Nového Zélandu. Nevyskytuje se na americkém kontinentu, na kterém je rozšířený příbuzný druh černopáska americká (\"Heliothis zea\") (Boddie, 1850), také významný škůdce mnoha ekonomicky důležitých plodin.\n\nVajíčka jsou asi 0,5 mm veliká, kulovitá žlutavě zelená, s růžovým mikropylárním otvorem.\n\nMladší larvální instary jsou světlé barvy. Hlava, prothorakální štít, supraanální štít a nohy jsou tmavě hnědé až černé. Stejně zbarvené jsou průduchy a kutikulární bradavičky, které dávají housenkám skvrnitý vzhled. Mají 5 párů panožek. Dorostlé housenky jsou 30 – 45 mm dlouhé. Mají drsnou pokožkou, která je pokryta droboučkými, velmi blízko u sebe umístěnými bradavičkami, které vytvářejí typické tmavší příčné řady. Hlava je hnědá, hustě tečkovaná. Prothorakální a supraanální sklerit a hrudní nohy jsou světle hnědé. Pouze drápky a průduchy jsou černě zbarvené. Základní zbarvení je velmi variabilní, od různých odstínů zelené a hnědé až po černou, ale i slámově žluté, narůžovělé nebo rudě červené. Na hřbetě probíhá úzký zelenošedý pás; laterálně jsou umístěny vždy dva široké pruhy (jeden světlý a jeden tmavý) a široká prosvětlená až bílá spirakulární páska se zřetelnými černými průduchy. Břišní strana je uniformně bledá.\n\nKukla je mahagonově hnědá, o velikosti 14 – 18 mm.\n\nDospělec má rozpětí křídel 35 – 45 mm. Zbarvení je velmi proměnlivé. Základní barva předních křídel je bledě šedozelená. Samice jsou tmavší s hnědočerveným nádechem. Příčky jsou nezřetelné. Ledvinovitá a kruhová skvrna je slabě viditelná nebo chybí. V středu kruhové skvrny je zřetelná tmavá tečka. Při třásních na vnějším okraji předního křídla je řada drobných teček. Zadní křídlo je světlé s širokým tmavým lemem a tmavou čárkovitou skvrnou ve střední části. Spodní strana křídel je světle žlutohnědá, s tmavými pruhy při okraji křídel. Na rubu předního křídla jsou dvě černé skvrny ve tvaru tečky a půlměsíce.\n\nZáměna je možná s druhy černopáska stěhovavá (\"Heliothis peltigera\"), černopáska jehlicová (\"Heliothis ononis\"), které se u nás vyskytují vzácně na teplejších a suchých stanovištích a s běžnými druhy černopáska štětková (\"Heliothis viriplaca\") a černopáska polní (\"Heliothis maritima\").\n\nČernopáska bavlníková je široce polyfágním druhem. Škody způsobuje na rostlinách zcela nepříbuzných čeledí. Literární údaje uvádějí přibližně 200 druhů hostitelských rostlin ze 45 botanických čeledí. Mezi kulturní rostliny, na kterých byly v minulosti zaznamenány škodlivé výskyty, patří zejména: bavlník, brambory, čirok, kukuřice i jiné obilniny, len, luštěniny (fazol, sója, cizrna), paprika, rajče, slunečnice, vojtěška, mnoho druhů okrasných rostlin (např. aksamitník, chryzantéma, karafiát, kopretina, pelargónie), ale i dřeviny (např. borovice, citroník, slivoň).\n\nVe střední Evropě má černopáska bavlníková jednu až dvě generace za rok. Motýli první generace se vyskytují od konce června do začátku srpna a druhé od konce srpna do konce září, v teplých letech až do konce října. Na střední Moravě bylo zjištěno absolutní rozpětí letové aktivy této můry od první dekády července do konce října. Zajímavým poznatkem je, že motýli první generace naletují do světelného lapače velmi zřídka, zatímco jedinci dalších generací jsou světlem přitahováni stejně jako ostatní druhy s noční aktivitou.\nVylíhlé samičky po dvou až šesti dnech kladou vajíčka jednotlivě na různé části rostlin, nejčastěji na generativní orgány nebo v jejich bezprostřední blízkosti. Kladení trvá 7 až 21 dní. Samice může naklást až 3000 kusů vajíček (nejčastěji 400 – 1000 ks). Housenka prochází 5 až 6 instary, její vývoj trvá v závislosti na teplotě 19 – 26 dnů. Žije skrytě uvnitř květů nebo plodů, které vyžírá zevnitř, viditelné jsou pouze otvory, popř. zadeček housenky. Nápadné otvory jsou typickým příznakem napadení např. plodů rajčete nebo papriky. Jedna housenka většinou poškodí více plodů. U slunečnice zůstávají housenky jen na povrchu květenství. V klasech kukuřice jsou zřetelné ploché požerky, žír nepostupuje až do vřetena. Housenky dávají přednost generativním orgánům (květy, plody), u mladších rostlin se živí především vegetačními vrcholy a nejmladšími listy. Přezimujícím stadiem je kukla v půdě v hloubce 2–8 cm.\n\nV rámci zemí EPPO regionu způsobuje černopáska bavlníková největší hospodářské škody v Izraeli, Maroku, Portugalsku, Rusku, Španělsku a Řecku. Z našich sousedních států jsou pravidelně hlášeny škody z Maďarska a Slovenska. V České republice byla poprvé zaznamenána škodlivost na karafiátech a rajčatech ve sklenících na jižní Moravě v roce 1994. V teplých a suchých letech 2001–2004 byly zjištěny lokální škody v polních porostech plodové zeleniny, kukuřice a slunečnice na jižní Moravě a ve středních Čechách.\n\nStátní rostlinolékařská správa provádí pravidelný monitoring černopásky bavlníkové pomocí rozsáhlé sítě světelných lapačů (22 lokalit) a feromonových lapáků typu VARL+ (v rizikových oblastech). Aktuální informace o denní letové aktivitě jsou k dispozici na webové adrese www.srs.cz/pas/mury/index.html. Černopáska bavlníková je migračním druhem, proto je nutné věnovat zvýšenou pozornost při zjištění jejího silnějšího výskytu v rizikových oblastech (jižní a střední Morava, střední Čechy), ve kterých by mohla v příznivých letech způsobit vážné škody.\n\nJe nezbytné uvést, že tento druh je na seznamu regulovaných škodlivých organismů, které je zakázáno zavlékat a rozšiřovat na území členských států Evropského Společenství. Tento karanténní statut vyplývá především z rizika zavlečení tohoto škůdce do skleníků v severněji položených oblastech Evropy. Při zjištění nebo důvodném podezření z výskytu černopásky bavlníkové dle zákona č. 326/2004 Sb., o rostlinolékařské péči a o změně některých souvisejících zákonů, ve znění pozdějších předpisů, je ohlašovací povinnost, kdy v případě potvrzení výskytu a možného rizika dalšího šíření jsou nařizována mimořádná rostlinolékařská opatření k zabránění následného šíření. Na území našeho státu má tento druh karanténní význam především ve skleníkových podmínkách a při dovozu rizikových rostlinných zásilek, zejména sadby okrasných rostlin a zeleniny.\n\nJe dobré se zaměřit na komplexní ochranu, která zahrnuje všechny dostupná preventivní i kurativní opatření. Mezi doporučované metody prevence patří v první řadě likvidace plevelů, hlubokou orbu a včasnou detekci škůdce. Zjišťování vajíček nebo nejmladších vývojových stadií housenek v porostech je často obtížné, protože housenky záhy po vylíhnutí zalézají dovnitř plodů či květů a až do zakuklení žijí skrytým způsobem života.\n\nPěstování bavlny je velmi náročné na použití pesticidů, které se aplikují desetkrát až dvacetkrát ročně, někdy i častěji. Zvláště v rozvojových zemích bez dostatku ochranných pomůcek dochází často ke smrtelným otravám během jejich aplikace. Hlavními škůdci jsou v různých částech světa housenky motýlů rodů \"Helicoverpa\", \"Earias\", \"Heliothis\" a \"Pectinophora\". Aplikaci insekticidů lze snížit o 60–80 % pěstováním transgenních odrůd bavlny, které jsou díky vloženému Bt-genu z půdní bakterie \"Bacillus thuringiensis\" jedovaté pro housenky těchto motýlů. Transgenní odrůdy bavlny se pěstují v USA, Číně, Austrálii, Indii, Pákistánu a Bangladéši.\n\nOdhaduje se, že průměrné náklady na snížení množství aplikovaných pesticidů na bavlníkových plantážích Bt bavlníku v letech 1996–1998 se pohybují mezi $ 25 a $ 65 za akr.\n\nV některých případech, například v roce 2001 v Austrálii nebo v roce 2003 v Indii, došlo k selhání této genetické ochrany a zemědělci pěstující tyto odrůdy utrpěli těžké ekonomické ztráty.\n\nKe kvalitnější prognóze a signalizaci výskytu dospělců je možno využít aktuálních dat z monitorovací sítě lapačů SRS a nebo umístěním feromonových lapáků přímo do porostů. Z biologických přípravků jsou v ČR registrovány přípravky na bázi makroorganismů \"Trichogramma evanescens\" a \"Trichogramma pintoi\".\n\nZ chemických prostředků jsou v ČR povoleny insekticidy na bázi pyrethroidů.\n\n"}
{"id": "900851", "url": "https://cs.wikipedia.org/wiki?curid=900851", "title": "Elvir Baljić", "text": "Elvir Baljić\n\nElvir Baljić (cyrilicí Елвир Баљић, * 8. července 1974, Sarajevo) je bývalý bosenský fotbalista.\n\nBaljić patří mezi nemnoho bosenských hráčů, kteří v národním dresu docílili hattricku (mj. Elvir Bolić, Zlatan Muslimović, Zvjezdan Misimović, Vedad Ibišević, Edin Džeko). Baljić dal v jednom zápase dokonce 4 branky, podařilo se mu to 9. října 1999 v kvalifikačním utkání v Tallinnu proti Estonsku. Svými góly zařídil vítězství 4:1.\n\n\n"}
{"id": "900855", "url": "https://cs.wikipedia.org/wiki?curid=900855", "title": "Schönwald (zámek)", "text": "Schönwald (zámek)\n\nZámek Schönwald stojí na okraji obory Jinošov (původně obora Schönwald česky \"Krásný les\") v obci Jinošov, asi 3 km severovýchodně od Náměšti nad Oslavou. Je chráněn jako kulturní památka. Jedná se o patrovou budovu na půdorysu obdélníka s rozměry 36,3 ×  19,55 metru. Průčelí dominuje znak Haugwitzů s latinským nápisem \"Amicitiae et musis Henricus comes ab Haugwitz. MDCCCXXVII\". Originální plán původního projektu lesoparku a zámečku je umístěn v zámecké knihovně na zámku v Náměšti nad Oslavou. Jedná se o obraz umístěný vedle nástěnné mapy vlevo.\n\nPůvodně se v místech dnešní obory rozkládala bažantnice s přízemním stavením, poprvé doloženým k roku 1775. V letech 1795–1798 za Haugwitzů prošlo místo úpravami do podoby anglického parku a budova byla přeměněna na letní šlechtické sídlo. Teprve za Jindřicha Viléma Haugwitze došlo v letech 1826–1829 k přestavbě sídla na klasicistní zámeček podle návrhů architekta Josefa Kornhäusela. Během přestavby došlo také k úpravám parku, kam byly zasazeny různé drobné stavby (tzv. salety), mezi nimi např. Silvánův chrám, Apollónův chrám či Dianin altán. Park byl rozdělen na dvě části, z nichž jedna slouží jako daňčí obora Lesů ČR, ty ji nadále revitalizují.\n\nHaugwitzům patřil zámek až do roku 1945. Na jaře tohoto roku se zde skrývali utečenci, kteří se skrývali před Rudou armádou. Později téhož roku byl zámek na základě Benešových dekretů znárodněn. V letech 1945–1947 jej využívali skauti, kteří zde pořádali tzv. lesní školy. Po rozpuštění Junáku, kam tehdejší skauti v Československu spadali, v roce 1950 jej využíval Svaz mládeže a sloužil jako domov hornických učňů. V letech 1951–1953 zde fungovala tzv. Dělnická přípravka, neboli Státní kurs pro přípravu pracujících na vysoké školy. V letech 1953–1966 zde byl domov důchodců a od roku 1966 do roku 2008 jej využíval Ústav sociální péče, a proto je veřejnosti nepřístupný. \n\nV únoru roku 2008 v zámku spadl strop do jednoho z pokojů Ústavu sociální péče, jeden z klientů byl těžce zraněn a vrtulníkem přepraven do nemocnice v Brně, následující den byli evakuováni všichni klienti. Klienti byli nejprve přemístěni do opuštěné vojenské ubytovny v Náměšti nad Oslavou, postupně v rámci projektu Transformace sociálních služeb byli klienti přemístěni do šesti různých domů v Kraji Vysočina, kde mají žít podobně jako jejich vrstevníci ve společnosti, tyto domy jsou v Náměšti nad Oslavou, Hrotovicích, Jaroměřicích nad Rokytnou, Pucově, Okříškách a Velké Bíteši. Tehdejší ústav sociální péče byl přejmenován na \"Domov bez zámku\".\n\nZámek v Jinošově má jiného majitele, který jej postupně zrekonstruoval. Zámek je nyní v soukromém vlastnictví.\n\nV roce 2012 probíhaly obnovy lesoparku poblíž zámku, úpravy prováděla společnost Lesy ČR. Park má rozlohu 36 hektarů, úpravy byly prováděny po celé ploše parku, bylo upraveno také 1,5 km lesních stezek a také dva dřevěné mostky. Byly upraveny i obezdívky se vstupními branami a připraveno sedm laviček. Bylo vysázeno celkem 3772 nových dřevin a ošetřeno 67 významných stromů.\n\nV blízkosti prochází silnice II/392, která se nedaleko odpojuje od silnice II/399 a následně pokračuje na Kralice nad Oslavou.\n\n"}
{"id": "900856", "url": "https://cs.wikipedia.org/wiki?curid=900856", "title": "The Dress Rehearsal", "text": "The Dress Rehearsal\n\nThe Dress Rehearal je jedenáctá epizoda druhé řady amerického televizního seriálu \"Smash\" a v celkovém pořadí dvacátá šestá epizoda tohoto seriálu. Napsala ji Julia Brownell a režírovala ji Mimi Leder. Epizoda se poprvé vysílala ve Spojených státech dne 13. dubna 2013 na televizní stanici NBC.\n\nTom a Julia se připravují na první veřejné generální zkoušky \"Bombshell\" a ukazuje se, že Tomova horlivost nemusí být pro muzikál právě tím nejlepším. Mnoho komplikací donutí Ivy k tomu, aby učinila významné rozhodnutí, zatímco napětí v \"Hit Listu\" se stupňuje, když si Karen myslí, že Derek činí podezřelé motivy vůči ní.\n\nTom Levitt (Christian Borle) má noční můru o tom, že není připraven a je nahý na premiéře \"Bombshell\" a dále, že se probudí a najde v posteli vedle sebe Ellise (Jaime Cepero).Tom se nakonec doopravdy probudí s křikem, což přivolá Juliu Houston (Debra Messing), že je pouze den zkoušky pro přátele a rodiny.\n\nIvy Lynn (Megan Hilty) se probouzí v posteli vedle Dereka Willse (Jack Davenport). Řekne mu, že nechce, aby se mezi nimi věci měnili.\n\nJimmy Collins (Jeremy Jordan) pracoval několik dní přes noc, aby napsal nové písně pro nový materiál, se kterým pro \"Hit List\" přišli Kyle Bishop (Andy Mientus) a Julia. Karen Cartwright (Katharine McPhee) se o něj bojí a zeptá se ho, jestli si vzal něco silnějšího než Red Bull a kofein. On má obavy, že když nenapíše nové písně pro nyní rozšířenou postavu Divy, tak Derek svěří Divě některé Kareniny písně.\n\nPrvní veřejná zkouška \"Bombshell\" má mnoho technických potíží. Na konci písně „Our Little Secret\", Simon (Julian Ovenden) v roli Johna Fitzgeralda Kennedyho omylem sundá Ivyinu sukničku společně se šaty a nechtěně tak odhalí obecenstvu Ivyino nahé tělo. Producentka Eileen Rand (Anjelica Huston) si myslí, že by mírná nahota mohla \"Bombshell\" pomoci a Tom s Julií s ní souhlasí. Tom si jde ohledně toho s Ivy promluvit, ta není přímo proti, ale žádá ho o čas, aby si to mohla promyslet. Eileen chce zrušit další zkoušku, která se koná následující den, kvůli technickým problémům, ale Tom se bojí, že tak bude vypadat jako neschopný režisér. Eileen souhlasí, že se zkouška uskuteční, pokud se všechny problémy vyřeší do tří hodin odpoledne. Nakonec je Tom úspěšný, když Julia přijde s nápadem, aby byl dostatečný čas na postavení letadla pro druhé jednání; hudební číslo „Dig Deep\" začíná v publiku a je zde i předvedeno, zatímco na scéně je dostatečný čas na postavení letadla. Během „Our Little Secret\" si Ivy na sobě Ivy nechá košilku a Tom s Julií jsou zklamáni. Ale v následující scéně, když Marylin přemlouvá Kennedyho, aby zůstal, tak Ivy ze svého těla strhne prostěradlo a vystaví mu své nahé tělo, když ho žádá, aby zůstal. Tato volba je úspěšná.\n\nSam Strickland (Leslie Odom mladší), který je swing a může zaskočit za zraněného tanečníka, se rozhodne, že \"Bombshell\" je pro něj stejně krokem zpět a že nechce pracovat s Tomem a muzikál opouští.\n\nMezitím na \"Hit Listu\" se Jimmy, Karen a Derek spolu neshodnou. Jimmy a Karen se bojí, že je Derek naštvaný za to, že ho Karen odmítla, zatímco Derek bojuje s tím, že se cítí, že ztrácí svůj zájem o muzikál. Mluví ohledně toho s Juliou, protože ta si prošla tím samým s \"Bombshell\", když se rozešla s Michaelem Swiftem. Ona mu navrhuje, aby utěsnil své pocity ohledně Karen a najít některou část muzikálu, která ho zaujme a přivede zpět jeho vášeň k inscenaci. Derek řekne hercům, že udělají zkoušku předtím, než se na představení přijde podívat kritik z New York Times, Richard Francis (Jamey Sheridan). Během zkoušky má Derek nový nápad ohledně úvodní scény, který bude představovat celý muzikál jako flashback. Prochází s tím s herci v čele s Anou Vargas (Krysta Rodriguez) v roli Divy, která střílí na oběť, jejíž totožnost nebyla doposud odhalena. Zpívá a cappella část písně „Broadway, Here I Come\", když zvedá pistoli. Karen je naštvaný, že Ana získala její píseň, kterou zbožňuje. I když její postava Amanda stále zpívá tuto píseň v plné verzi, Karen namítá, že to nebude již píseň, která by charakterizovala její postavu. Jimmy obviní Dereka, že je trestá za to, že jsou s Karen spolu. Scott (Jesse L. Martin) zasahuje a žádá Kyla o jeho názor a Kyle souhlasí s Derekem. Jimmy a Kyle se ohledně toho později pohádají, ale Kyle řekne Jimmymu, aby přestal být sobecký. Jimmy souhlasí a ti dva se usmíří. Ana je nadšená ohledně toho, že její role byla rozšířena, ale Karen jí neustále říká, že jí Derek tu píseň dal jen proto, aby naštval Karen a že jí později stejně vrátí jí. Ana je naštvaný a řekne Karen, že zkoušela přemýšlet o Karen jako hvězdě a sama sobě jako tu, co Karen podporuje, ale teď si uvědomuje, že takhle o ní vlastně Karen přemýšlí celou dobu.\n\nPo úspěšné veřejné zkoušce \"Bombshell\" slaví tvůrci v restauraci a Tom hledá na internetu první recenze. Objeví, že Richard napsal pro NY Times článek porovnávající \"Bombshell\" a \"Hit List\", protože oba muzikály jsou o ženě, které se mění proto, aby získaly slávu. Napíše, že perspektiva \"Bombshell\" je z minulosti, zatímco \"Hit List\" je moderní dílo se slibnou budoucností a mohlo by být samo uvedeno na Broadwayi. Článek také zmíní Juliino propojení s \"Hit Listem\". Tom, který o tom předtím nevěděl, se rozzlobí a vyběhne z restaurace. Později se Eileen setkává s Richardem a řekne mu, že ho právě teď opravdu nechce vidět.\n\nKaren konfrontuje Dereka ohledně jeho chování a on jí řekne, co ví o Jimmyho tajnostech, včetně informací, které vyplynuly na povrch po uvedení článku v Times, že Jimmy používá falešné jméno a číslo sociálního zabezpečení, půjčil si od něj velkou částku peněz a bere drogy. Karen později řekne Jimmymu, že chce vědět informace ohledně jeho života a zvláště ty, o kterých jí ještě neřekl. On to odmítá a Karen mu řekne, že spolu skončili, do té doby, než jí to hodlá říci.\n\nIvy najde Dereka čekajícího na ní před jejím bytem a pozve ho, aby s u strávil noc.\n\nKdyž Ana odhází z divadla, objevuje se Jimmyho bývalý drogový dealer a vydává se za Jimmyho starého kamaráda; jeho motivy jsou nejasné.\n\n"}
{"id": "900857", "url": "https://cs.wikipedia.org/wiki?curid=900857", "title": "Bombový útok na Bostonský maraton", "text": "Bombový útok na Bostonský maraton\n\nBombový útok na Bostonský maraton se stal 15. dubna 2013. Okolo 14:45 lokálního času (20:45 SELČ) cca 12 sekund po sobě vybuchly v cíli maratonu dvě bomby vyrobené z tlakových hrnců naplněných hřebíky a kuličkami z ložisek. Událost se odehrála u ulice Boylston Street, nedaleko Copley Square. Zemřeli tři lidé a přes 170 bylo zraněno. Jako pachatelé byli označeni bratři Džochar a Tamerlan Carnajevovi, legální přistěhovalci ze severního Kavkazu, kteří v USA žili od roku 2001.\n\nTři oběti podlehly svým zraněním: osmiletý Martin Richard, jehož matka Denise Richardová utrpěla poranění mozku a šestiletá sestra přišla o nohu, 29letá Krystle M. Campbellová, vedoucí restaurace z Medfordu a Lu Ling-c' (\"Lu Lingzi\"), 23letá postgraduální studentka na univerzitě v Bostonu z čínské Šanghaje. Minimálně 14 lidí přišlo o končetiny. Bomby byly sestrojeny z tlakových hrnců, které byly naplněny prachem ze zábavní pyrotechniky. Takový typ bomby není příliš účinný, neboť produkuje relativně slabou tlakovou vlnu a malý počet velikých fragmentů. Pro srovnání lze úvést 20 kg TNT s 50% úmrtností na cca 4 m a 99% úmrtností na cca 3,5 m na tlakovou vlnu v hustém davu, což znamená asi 50 obětí.\n\n18. dubna byl podezřelými zastřelen na kampusu MIT policista Sean Collier.\n\nNa místě úmrtí obětí z Boylston Street byl v srpnu 2019 dokončen památník od sochaře Pabla Eduarda sestávající ze třech 120–180 cm vysokých kamenných sloupů, dvou spojených a jednoho stojícího o samotě. Původ sloupů je pevně spjat s každou z obětí: sloup věnovaný Martinu Richardovi pochází z jeho rodné čtvrti Dorchester, k němu připojený sloup pro Lu Ling-c' byl věnován Bostonskou univerzitou a materiál pro třetí sloup upomínající Krystle Campbellovou pochází z ostrova Spectacle Island v bostonském zálivu. Kolem sloupů stojí okrasné lampy z bronzu a skla vysoké 5 až 6 metrů.\n\n18. dubna byl v Bostonu konán tiskový brífink, kde vystoupil Richard DesLauriers, speciální agent z bostonské divize FBI pověřený případem, který řekl: „Po velmi detailním rozboru videa, audia a dalších důkazů, vypouštíme fotografie těchto dvou podezřelých. … Aby bylo jasno, tyto obrázky budou těmi jedinými, a zdůrazňuji, těmi jedinými, které by veřejnost měla zhlédnout, aby nám mohla být nápomocna. Jiné fotografie by neměly být považovány za věrohodné.“ Souběžně s tím další agenti zveřejnili fotografie dvou podezřelých, kteří byli ještě týž den identifikováni jako Tamerlan a Džochar Carnajevovi.\n\nCarnajevovi byli etničtí Čečenci, kteří žili v USA legálně od roku 2001, mladší Džochar získal americké občanství. Tamerlan byl bývalý boxer, byl ženatý a měl dítě, Džochar studoval vysokou školu. Před pěti lety Tamerlan přilnul k islámu. Kvůli víře přestal boxovat, ačkoli se chtěl jednu dobu dokonce stát olympijským reprezentantem USA.\n\nTamerlan a Džochar přišli hned v den, kdy byly jejich fotografie zveřejněny, v rezidenční čtvrti Watertownu do potyčky s policií, která rychle vyústila v přestřelku. Džocharovi se podařilo utéci, Tamerlan byl zabit (okolnosti jeho úmrtí se rozcházejí – podle ozbrojených složek při přestřelce, podle médií v nemocnici, podle některých svědků do něj vjelo ozbrojené SUV). Džochar byl nakonec dopaden policií 19. dubna několik ulic od místa přestřelky, kde se skrýval v menší lodi. Utrpěl zranění, krvácel a byl ve vážném stavu dopraven do nemocnice. Následné zprávy z médií informovaly jednak o tom, že nebyl ozbrojen a též, že se k útoku přiznal.\n\nNěkteří občané Spojených států amerických zaměnili původ dvou teroristů, když se domnívali, že pocházejí z České republiky namísto z Čečenska. V internetových diskuzích tak někteří Američané neznali skutečný název jimi kritizovaného státu.\n\n"}
{"id": "900861", "url": "https://cs.wikipedia.org/wiki?curid=900861", "title": "2. československá hokejová liga 1957/1958", "text": "2. československá hokejová liga 1957/1958\n\n2. československá hokejová liga 1957/1958 byla 5. ročníkem československé druhé nejvyšší hokejové soutěže.\n\nSoutěže se mělo účastnit 20 týmů rozdělených do dvou skupin po 10, ale po odstoupení týmů TJ Tatran Prešov a TJ Spartak Holoubkov zbylo v každé skupině pouze 9 týmů. Ve skupině se utkaly týmy dvoukolově každý s každým (celkem 16 kol). Vítězové skupin postoupili do nejvyšší soutěže.\n\nPoslední tým z každé skupiny sestoupil do příslušného oblastního přeboru.\n\nTýmy TJ Spartak Královo Pole a TJ Spartak ZJŠ Brno postoupily do nejvyšší soutěže.\n\nTýmy TJ Dynamo Praha a TJ Sokol Těšetice sestoupily do příslušného oblastního přeboru.\n\n"}
{"id": "900862", "url": "https://cs.wikipedia.org/wiki?curid=900862", "title": "Yvon Mauffret", "text": "Yvon Mauffret\n\nYvon Mauffret (24. prosince 1927, Lorient, Morbihan – 15. března 2011) byl francouzský novinář a spisovatel především knih pro mládež.\n\nPo vzoru svého otce, kapitána obchodního loďstva, se několik let plavil po světě jako palubní tajemník obchodní lodi. Pak se usadil v Paříži a od 50. let 20. století byl spisovatelem na volné noze. Ke konci života bydlel na poloostrově Rhuys v rodné Bretani. Bretaň a její obyvatelé jsou také hlavním tématem jeho děl.\n\n\n\n"}
{"id": "900866", "url": "https://cs.wikipedia.org/wiki?curid=900866", "title": "IPhoneografie", "text": "IPhoneografie\n\niPhoneografie (iPhoneography) označuje vytváření uměleckých fotografií pomocí zařízení Apple iPhone. Jedná se o styl mobilní fotografie, která se liší od jiných forem digitální fotografie v tom, že snímky jsou pořízené a zpracované na zařízení se systémem iOS. Nezáleží na tom, zda jsou fotografie upravovány pomocí různých grafických aplikací nebo ne. Nicméně, tento problém je často tématem rozepří mezi iPhone-fotografy.\n\niPhoneografie se rychle rozrůstala, jelikož původní iPhone 2G se svým 2 megapixelovým fotoaparátem byl na trh uveden v roce 2007. Vzhledem k tomu, že fotoaparáty iPhone zlepšily rozlišení i kvalitu obrazu, začalo se této umělecké formě věnovat více a více profesionálních fotografů a začali si uvědomovat hodnotu iPhone snímků. \"New York Times\" publikoval v srpnu 2011 letní sérii reportáží používající Instagram. Fotograf Damon Winter získal ocenění za své Hipstamatic snímky pořízené během války v Afghánistánu.\n\nV České republice se nejvíce žánru iPhoneographie (iPhoneography) věnuje magazín www.iPhonefoto.cz.\n\nTechnika snímání iPhoneography využívá aplikace běžící na operačním systému Apple iOS.\n\nZákladní editační techniky jsou:\n\nZákladní efekty jsou:\n\nExistuje mnoho doplňků pro iPhone:\n\n\n\n\n\nSeznam nejpopulárnějších aplikací pro iPhone, které umožňují pořídit fotografii, aplikovat úpravy a efekty a sdílet ji v různých sociálních sítích:\n\na další.\n\n\n"}
{"id": "900868", "url": "https://cs.wikipedia.org/wiki?curid=900868", "title": "2. československá hokejová liga 1956/1957", "text": "2. československá hokejová liga 1956/1957\n\n2. československá hokejová liga 1956/1957 byla 4. ročníkem československé druhé nejvyšší hokejové soutěže.\n\nSoutěže se účastnilo 12 týmů rozdělených do dvou skupin po 6. Ve skupině se utkaly týmy dvoukolově každý s každým (celkem 10 kol). Vítězové skupin postoupili do kvalifikace o nejvyšší soutěž, které se účastnily také týmy na 11. a 12. místě v nejvyšší soutěži (nejvyšší soutěž se zužovala z 14 na 12 týmů). Účast v dalším ročníku nejvyšší soutěže si zajistily první dva týmy kvalifikace.\n\nVzhledem k rozšíření soutěže pro příští ročník nikdo nesestupoval.\n\nTýmy TJ Baník Ostrava a ASD Dukla Olomouc postoupily do kvalifikace o nejvyšší soutěž, ve které oba týmy uspěly a postoupily do dalšího ročníku nejvyšší soutěže. Dukla Olomouc se následně přestěhovala do Jihlavy.\n\n"}
{"id": "900869", "url": "https://cs.wikipedia.org/wiki?curid=900869", "title": "Nedovolená reklama", "text": "Nedovolená reklama\n\nZa nedovolenou reklamu je považována ta reklama, která není v souladu s regulačními právními předpisy (veřejné a soukromé právo). Vedle toho ale také ta reklama, která je regulována mimoprávními mechanismy, zde se tedy jedná o samoreguleci. Samozřejmostí je, že vždy také záleží na posuzování reklamy v konkrétních případech. Zde závisí na tom, v jaké míře konkrétní nedovolený prvek reklamy překračuje meze dané zákony a etickými pravidly, tedy, jak velké hrozí ohrožení společnosti. Do kategorie nedovolené reklamy patří jak reklamy přímo zakázané, tak i ty reklamy, které jsou přípustné jen za určitých zákonem ustanovených podmínek. \n\nDvě základní skupiny nedovolené reklamy se dělí podle toho, kterou normu porušuje:\n\n\n"}
{"id": "900870", "url": "https://cs.wikipedia.org/wiki?curid=900870", "title": "Glenn Hardin", "text": "Glenn Hardin\n\nGlenn Foster \"Slats\" Hardin (1. července 1910 Derma, Mississippi – 6. března 1975 Baton Rouge, Louisiana) byl americký atlet, sprinter, olympijský vítěz z roku 1936.\n\nSpecializoval se na trať 400 metrů překážek. V roce 1932 na olympiádě v Los Angeles skončil v této disciplíně ve finále druhý a vyrovnal tehdejší světový rekord 52,0 (vítěz Bob Tisdall z Irska shodil jednu překážku, což podle tehdejších pravidel znemožnilo uznání jeho výkonu jako světového rekordu).\n\nHardin zlepšil světový rekord v běhu na 400 metrů překážek roce 1934 nejdříve na 51,8 (když zvítězil v mistrovství USA) a později tento čas vylepšil na 50,6. Tento čas vydržel jako světový rekord dalších 19 let. Na olympiádě v Berlíně v roce 1936 zvítězil ve finále běhu na 400 metrů překážek a krátce poté ukončil aktivní kariéru.\n\n"}
{"id": "900871", "url": "https://cs.wikipedia.org/wiki?curid=900871", "title": "Celostátní soutěž 1955/1956", "text": "Celostátní soutěž 1955/1956\n\nCelostátní soutěž 1955/1956 byla 3. ročníkem československé druhé nejvyšší hokejové soutěže.\n\nSoutěže se účastnilo 12 týmů rozdělených do dvou skupin po 6. Ve skupině se utkaly týmy dvoukolově každý s každým (celkem 10 kol). Vítězové skupin postoupili do nejvyšší soutěže.\n\nSestupoval pouze nejhorší celek z obou skupin dohromady.\n\nTýmy DSO Tatran Opava a DSO Spartak Smíchov Tatra postoupily do nejvyšší soutěže.\n\nTým DSO Spartak Hradec Králové sestoupil do příslušné oblastní soutěže.\n\n"}
{"id": "900872", "url": "https://cs.wikipedia.org/wiki?curid=900872", "title": "Kurykanové", "text": "Kurykanové\n\nKurykanové nebo Kurikanové také Üč Kurykanové, ( 骨利干 pchin-jinem \"guligan\", obvyklou fonetikou: \"Kuli-kan\", \"Курыканы\" → \"Kurykany\", \"Üç Kurikan\", doslovně: Trojí Kurykanové, v některých zdrojích: \"Fury\" nebo \"Kury\") byli etnickou skupinou či kmenovým svazem smíšeného původu, na jejich etnogenezi se podíleli Turkité, tunguzské skupiny a předkové Burjatů, mající společný název „Kurykan“. Nebyli příiš početní, ale v 6. až 11. století hráli významné mocenské postavení v oblasti severovýchodní Asie. V prvním tisíciletí obývali Přibajkalí. Byli rozšířeni podél dolní Selengy, v údolích Barguzin a Tunkinského údolí a na březích horní Leny a Angary. Jejich jazykový příslušnost je, vzhledem ke smíšenému etnickému původu, nejsitá, podle klasifikace L.N. Gumiljova byli představiteli Tchie-leské skupiny Turků .\n\nPředky Kurykanů byli zřejmě představitelé Kultuře deskovitých hrobů, známé z let 1100 až 300 př. n. l. .\nPodle zpráv čínských historiků mohou být Kurykanové a jejich kmenový svaz identifikováni s raně středověkou archeologickou kulturou Kurumči, jejíž památky v oblasti Jižní Sibiře lze datovat do 6. až 10 století . \nPamátky kultury Kurumči byly nalezeny ve střední a východní části Irkutské oblasti, Kabanský region v Burjatsku a Barguzinského, v bezprostředním okolí Bajkalu a Tunkinského údolí. Na tuto tradici zřejmě navazují kultury Altajských Turkitů a snad i mongolských kmenů z 12. až 17. století .\n\nO Kurykanech a jejich kultura se dochovalo jen málo záznamů, které je možno porovnat s archeologickými nálezy. . Zmíněni jsou v starobylých Orchonských runových nápisech ze 7. - 8. století . Na Kül-teginovem pomníku jsou Üč Kurykanové uvedeni v seznamu deseti národů a států, které roku 552 vyslali své zástupce na pohřeb prvního Turkutského kagana Bumina Pohřeb jeho bratra Їstämiho roku 576 navštivili vyslanci z Böklijské stepi, Tabgačové, Tibeťané, turkičtí Avaři, Byzantinci, Kyrgyzové, Üč Kurykanové, 30 Oguzové-Tataři, Kitani a Tatabové. V Jenisejských runových nápisech, nalezených v Chakasském městě Ujbat, se píše: \"„když přijel lid kurykanů“\".\n\nPodle čínských údajů pobývali Kurkyané v blízkosti \"„Severního moře“\" (Bajkalského jezera) a byli schopni postavit na pět tisíc bojovníků. Jejich vládce byl Číňany nazýván \"„si-ťin“\", což je čínský fonetikcý přepis turkického titulu \"„tygyn“\", \"„tegin“\" nebo \"„tekin“\". Jiná kronika uvádí, že: \"„v zemi Guligan žijí spolu dva si-ťinové“\". Zachovala se také pochvalná báseň složená Tchangským císařem, oslavující koně. darované guliganskými vyslanci. Podle A. P. Okladnikova pocházelo toto plemeno koní původně ze centrální Asie, snad z Ferganské kotliny..\n\nKurykanové na ostrově Oľchon žili zřejmě usedle, jinde v okolí Bajkalu zřejmě vedli částečně usedlý a částečně kočovný způsob života.. Mezi nejznámější památky patří náhrobní stavby na ostrově Oľchon v jezeře Bajkal ve formě miniaturních stanů. Některá z těchto pohřebišť byla pozdějšími Burjaty považována za posvátná místa pro šamanské rituály. Na Oľchon bylo objeveno více než 100 hrobů a dalších objektů, připisovaných Kurykanům. Poblíž pohřebišť lze nalézt i zbytky několika obydlí. V prostorách největší obytné stavby bylo nalezeno mnoho nádob a kuchyňských potřeb, pravděpodobně se jednalo o společnou kuchyni či jídelnu. Nejpůsobivější pozůstatky lze nalézt na mysu Chargoj v jižní části Oľchonu. Stoí zde dobře zachovaná kamenná zeď, oddělující celou zátoku od zbytku ostrova, je postavená z kamenů kladených nasucho. Až dosud nebyla funkce této zdi vysvětlena, snad se jednalo o povenění proti nájezdníkům. u strmé skály nedaleko zdi se nacházejí obětní kameny, k nimž se váže řada pozdějších burjatských legend. Zbytky podobných sídlišť byly nalezeny též v údolích Angary, Leny, Osy a Kudy. Vďy se nacházela na návrších a byla obklopena obrannými příkopy a pohřebišti. \n\nHlavním zdrojem obživy byl pro Kurykany chov skotu, který jim poskytoval více masných výrobků než lov a rybolov. Kurykanové chovali též dvouhrbé velbloudy, kozy, ovce a vynikající jezdecké koně, kteří byli odváděni jako tribut na čínský císařský dvůr dynastie Tchang. Kurykanové rovněž sbírali plané rostliny, např. piniové oříšky, a zabývali se též zemědělstvím, v Kudinské stepi byly nalezeny pozůstatky jejich zavlažovacích kanálů. Z řemeslných dovedností vynikali v těžbě a zpracování kovů. Kmenový svaz Kurykanů proslul dovednými kováři, kteří zpracovávali chladné železo, z nějž vyrpáběli domácí a zemědělské nářadí, součásti vozů i zbraně. Kromě toho Kurykanové vyráběli nástroje z kamene, kostí a dřeva, vynikali též v hrnčířství a tkalcovství. Dobře známé jsou jejich petrogylfy a saklní malby. Většina z nich byla nalezena v blízkosti horní Leny a města Kudy. Byly vytvoŘeny nanášením červeného okru a kresby znázorňovaly jezdce na koních s velbloudech nesoucí korouhve, lovce se zvěří, bojovníky ve zbroji či dlouhých pláštích\n\nPo celou dobu své existence byli usedlí Kurkanové napadáni nájezdy sousedních tunguzských kmenů z východu, ujguských Tokuz Oghuzů z jihu od řeky Orchonu a Jenisejských Kyrgyzů ze západu. Na počátku 10. století pronikly do Přibajkalí z jihu mongolské kmeny. Vleklé boje vyústily v porážku Kurykanů. Většina z nich v průběhu 11.-13. století migrovala podél Leny k severu, kde Kurykané asimilovali tunguzské a jukagirské kmeny, na jejichž základě se začala formovat etincká skupina Sachů (Jakutů). Zbylá část Kurykanů byla podmaněna a asimilována Mongoly a stali se předky západních Burjatů \n\n\n"}
{"id": "900873", "url": "https://cs.wikipedia.org/wiki?curid=900873", "title": "Rudy No. 284", "text": "Rudy No. 284\n\nRudy No. 284 je venkovská samostatná správní jednotka (municipalita) v kanadské provincii Saskatchewanu, rozkládající se v divizi (oddělení pro sčítání lidu) 11, části divize 5 Saskatchewanského sdružení venkovských municipalit. Sídlo místní samosprávy je umístěno do městečka Outlook.\n\nPři sčítání lidu v roce 2011 statistici původně hlásili, že venkovská municipalita Rudy No. 284 měla 496 obyvatel žijících ve 163 z jejích celkově 192 příbytků, což představuje 14,3% změnu od 434 obyvatel v roce 2006. Statistici následně výsledky censu opravili na 471 osob obývajících 158 z jejích celkově 187 příbytků, což činí nárůst o 8.5 % od roku 2006. Na území o ploše 813,86 km pak v roce 2011 hustota jejího obyvatelstva dosahovala 0,58 obyv./km.\n\nV roce 2006 měla municipalita Rudy No. 284 populaci čítající 434 osob obývajících 154 příbytků, což představuje 0,9% nárůst od roku 2001. Na ploše 813,86 km² měla hustotu 0,5 obyv./km².\n\nV municipalitě se nacházejí následující obce:\n\nMěstečka\n\nVsi\n\n\n\n"}
{"id": "900877", "url": "https://cs.wikipedia.org/wiki?curid=900877", "title": "Direct Rendering Infrastructure", "text": "Direct Rendering Infrastructure\n\nDirect Rendering Infrastructure (DRI) je v informatice rozhraní pro akceleraci zobrazování v grafickém uživatelském rozhraní v prostředí X Window System. Zajišťuje bezpečný přístup uživatelským aplikacím k hardwaru grafické karty, aniž by data musela projít X Serverem.\nJeho primární využití je poskytovat hardwarovou akceleraci pro Mesa 3D což je implementace OpenGL používaná jako základ pro DRI ovladače OpenGL. Bez DRI musí programy pro vykreslování (rendering) používat procesor, což snižuje celkovou výkonnost počítačového systému. DRI byl přizpůsoben tak, aby poskytoval OpenGL akceleraci i na konzoli Linuxu (ve framebufferu), bez nutnosti běhu X Serveru. DRI je svobodný software.\n\nProjekt byl zahájen dvojicí Jens Owengg a Kevin E. Martin z Precision Insight. Poprvé bylo DRI široce zpřístupněno jako součást XFree86 4.0 a nyní je součástí X.Org serveru. V současné době ho spravuje komunita Free software movement.\n\n"}
{"id": "900882", "url": "https://cs.wikipedia.org/wiki?curid=900882", "title": "Ollie Barbieri", "text": "Ollie Barbieri\n\nOllie Barbieri (* 12. listopadu 1991) je britský herec, nejlépe známý svou rolí JJ Jonese v britském TV dramatu \"Skins\".\nV roce 2008 byl obsazen do seriálu \"Skins\" jako Jonah Jeremiah \"JJ\" Jones, ve kterém hrál dvě série. Později byl obsazen Adamem Deaconem do britské komedie \"Anuvahood\" jako Enrique. Také hrál v roce 2010 ve hře \"A Small Town Murder\" na BBC Radio a objevil se v \"Cornetto Ice Cream\" po boku Kathryn Prescott, se kterou si zahrál v seriálu Skins.\n"}
{"id": "900883", "url": "https://cs.wikipedia.org/wiki?curid=900883", "title": "Voznesensk", "text": "Voznesensk\n\nVoznesensk () je město v Mykolajivské oblasti na Ukrajině. Leží na levém břehu Jižního Bugu u jeho soutoku s Mertvovidem ve vzdálenosti zhruba 90 kilometrů na severozápad od Mykolajivu, hlavního města oblasti. V roce 2013 žilo ve Voznesensku zhruba 36 tisíc obyvatel.\n\nVoznesensk založila v roce 1760 carevna Kateřina Veliká na místě staršího kozáckého sídla.\nzdroj \"World Gazetteer\"\n"}
{"id": "900890", "url": "https://cs.wikipedia.org/wiki?curid=900890", "title": "Michael Kubíček", "text": "Michael Kubíček\n\nMichael Kubíček (* 12. ledna 1967, Tábor) je bývalý český hokejový obránce, nyní se věnuje podnikání ve stavebnictví.\n\nS hokejem začínal v mládežnických a juniorských výběrech Českých Budějovic. V letech 1987; 1989 – 1996 hrával extraligu za České Budějovice (8 sezon, 30 branek). V letech 1987 – 1989 hrál 1. ligu ve VTJ Tábor. Od roku 1996 působil 3 sezóny ve francouzské hokejové lize, poté 2 sezóny v německé třetí lize a další 4 sezóny v rakouské druhé lize. V roce 2005 ukončil angažmá v EV Zeltweg a sezónu 2005/06 odehrál v HC Tábor.\n\nJe ženatý, manželka Helena Kubíčková je učitelka, s rodinou bydlí ve Srubci u Českých Budějovic. Dcera Michaela Kubíčková (* 12. dubna 1994) je juniorská reprezentantka ve volejbale.\n\n"}
{"id": "900891", "url": "https://cs.wikipedia.org/wiki?curid=900891", "title": "Jakub Surovec", "text": "Jakub Surovec\n\nJakub Surovec (1715 Tisovec, část Hámor – 10. listopadu 1740, Brezno, šibeniční vrch Viselnice) byl vůdce zbojnické družiny, působící v Gemeru, Horním Pohroní, Liptově a Oravě.\n\nJeho otec Ondrej Surovec byl bača na Tisovské salaši.\n\nOd dětství to byl pastýř, pak valach na salaších v okolí Tisovce, Muráně a Horním Pohroní. Pro krádež ovcí byl vězněn v Rimavské Sobotě a banskobystrickou komorou odsouzen k 200 ranám holí. Na jaře 1739 vstoupil do zbojnické družiny a v roce 1740 zorganizoval vlastní zbojnickou družinu. Působila zejména v Horní Pohroní, v Polsku, později na Oravě, pak přes Liptov a Horní Pohroní v Novohradské a Zvolenské župě. Město Brezno a Zvolenská župa podnikly přípravy na její likvidaci. 16. září 1740 jej po boji, ve kterém byl zraněn, lapili v Lopušného krčmě na území dnešní obce Pohronská Polhora. Po výslechu a mučení byl odsouzen k smrti lámáním na kole na šibeničním vrchu Viselnice nad Breznem. Starší tradice i odborné spisy ho nesprávně pokládaly za jednoho z příslušníků Jánošíkovy družiny, avšak Surovec se narodil až 2 roky po popravě Juraje Jánošíka. V lidové tradici byl pokládán za jednoho z nejvýznamnějších lidových lupičských hrdinů na Slovensku i v Polsku. Jeho působení se jako idealizovaný příklad odporu proti feudalismu zachovalo v lidové slovesnosti, hudbě i ve výtvarném projevu.\n\n"}
{"id": "900895", "url": "https://cs.wikipedia.org/wiki?curid=900895", "title": "Cutro", "text": "Cutro\n\nCutro je italská obec a město v provincii Crotone v oblasti Kalábrie.\n\nK 31. prosinci 2011 zde žilo 10 481 obyvatel.\n\nBelcastro (CZ), Crotone, Isola di Capo Rizzuto, Mesoraca, Roccabernarda, San Mauro Marchesato, Scandale\n\n"}
{"id": "900898", "url": "https://cs.wikipedia.org/wiki?curid=900898", "title": "West (Texas)", "text": "West (Texas)\n\nWest je americké město v okrese McLennan ve státě Texas. V roce 2010 v něm žilo 2674 obyvatel, z nichž většina jsou potomci českých přistěhovalců. West má přezdívku „koláčové hlavní město Texasu“.\n\nPrvní lidé se v oblasti usadili ve 40. letech 19. století. Vznikla zde osada zvaná Bold Springs. Od roku 1859 žil v Bold Springs obchodník Thomas Marion West (1834–1912), který se stal také prvním městským poštmistrem. V 60. letech 19. století žilo v Bold Springs zhruba 300 lidí, ves měla poštu, kostel a kovářství. K rozmachu přispělo vybudování železniční trati spojující státy Missouri, Kansas a Texas na podzim 1881, vedoucí přes Westovy pozemky. Obec se začala nazývat West Post Office (Westova pošta), z čehož později vzniklo dnešní pojmenování West. V 80. a 90. letech se ve Westu usazovali čeští přistěhovalci, kteří sem přinášeli prvky evropské kultury. Rodiny českých přistěhovalců byly navíc početné, a tak podíl jejich potomků na populaci Westu rostl. Dodnes někteří starší obyvatelé Westu hovoří česky.\n\n11. července 1892 se West stal městem. 15. září 1892 proběhla v nedalekém městečku Crush ukázka přímé čelní srážky dvou parních lokomotiv. Při neočekávané explozi kotlů lokomotiv se kovové trosky rozletěly do shromážděného davu zhruba 30 tisíc diváků, dva z nich událost nepřežili.\n\n18. dubna 2013 došlo ve Westu k výbuchu továrny na hnojiva, který způsobil četná zranění a několik ztrát na životech, zřícení několika domů a rozsáhlý požár. Výbuch si vyžádal přes 150 zraněných. Bylo také potvrzeno, že samotný výbuch vyvolal otřesy o síle 2,1 Richterovy stupnice.\n\nVe městě se každoročně koná přehlídka české kultury Westfest. V původní železniční stanici je nyní železniční muzeum a městské informační středisko. Samotná železniční trať již neexistuje, další památkou na ni je most.\n\n\n"}
{"id": "900904", "url": "https://cs.wikipedia.org/wiki?curid=900904", "title": "William James Harding", "text": "William James Harding\n\nWilliam James Harding (19. září 1826 Southampton, Hampshire, Anglie – 13. května 1899 Sydney) byl novozélandský fotograf. \n\nNarodil se 19. září 1826 v Southampton v anglickém Hampshire. William a jeho žena Annie Baker přišli na Nový Zéland v roce 1855, usadili se ve Wanganui, kde William krátce pracoval jako truhlář, ale v roce 1856 si založil fotografické studio. V letech 1860–1870 byl jeho ateliér ve dvoupatrové budově z vlnitého železného plechu na ulici Ridgway. Fotografoval portréty, architekturu i krajiny, někdy svůj ateliér pronajímal jiným fotografům. Měl zálibu v krajinářské fotografii, ale v portrétování však měl finanční zabezpečení. Pořídil více než 6000 negativů.\n\nZemřel v Sydney dne 13. května 1899.\n\n"}
{"id": "900907", "url": "https://cs.wikipedia.org/wiki?curid=900907", "title": "Tatra 623", "text": "Tatra 623\n\nTatra 623 byl dvoumístný automobil s motorem vzadu, vyvinutý pro rychlou asistenci na závodech i v běžném provozu. Nejprve vznikala přestavbou vozidel Tatra 613-2 záchranářskou organizací AMK Narex (od 1992 Narimex). Tatra k této přestavbě připravila základní dokumentaci a nechala vůz 623 schválit, přestavby poté probíhaly v servisu Tatry a většinou ve spolupráci s Narexem nebo Kovoslužbou. V roce 1984 již AMK Narex disponoval šesti těmito vozy. \n\nU motoru z Tatry 613-2 se navýšil objem ze 3,5 l na 3,8 l, čímž se navýšil výkon. Vozy se nadále přestavovaly pro požární útvary a asistenční služby, dnes již jsou z naprosté většiny nahrazeny novými, většinou vozy Škoda Octavia.\n\nV roce 1986 se tým zúčastnil se svými osmi T623 prvního závodu F1 v Grand Prix Maďarska k zabezpečení asistence. Komisař FISA poté prohlásil, že jde o jeden ze tří nejlepších týmů na světě. Poslední GP Maďarska, kterého se T623 zúčastnily byl v roce 1995.\n\nNejméně dva vozy označené jako „R“ z Tatry Kopřivnice, byly odlehčeny (hliníková karosérie, plastová okna), dostaly 4-litrový motor s výkonem 300 koní a dosahovaly rychlosti až 250 km/h. Z této verze byl poté odvozený super-sport MTX Tatra V8.\n\n„Tatra 624” měla díky zvýšenému zadnímu prostoru nad motorem více vnitřního prostoru pro zdravotnický materiál. Uvnitř byl dostatečný prostor pro nosítka i zdravotníka, který tak mohl ošetřovat už během převozu. Přestavba probíhala v Pražské Avii a vnitřní zařízení připravovali členové AMK Narex.\n\n"}
{"id": "900908", "url": "https://cs.wikipedia.org/wiki?curid=900908", "title": "Baltazar Karel Španělský", "text": "Baltazar Karel Španělský\n\nBaltazar Karel Habsburský (: \"Baltazar Carlos de Austria\"; 17. října 1629, Madrid – 9. března 1646, Zaragoza) byl španělský infant a princ asturský z rodu Habsburků.\n\nNarodil se jako páté dítě a první syn španělského krále Filipa IV. a jeho první manželky Izabely Bourbonské. Všichni jeho sourozenci, až na nejmladší Marii Terezu (1638–1683), pozdější manželku francouzského krále Ludvíka XIV., zemřeli jako nemluvňata. Také Baltazar Karel byl slabé, často nemocné dítě. Nicméně se k němu upínaly naděje španělských Habsburků, kterým hrozilo vymření rodu. Jeho otec dojednal princův sňatek s jeho sestřenicí Marií Annou Habsburskou, dcerou císaře Ferdinanda III. a Marie Anny Španělské, sestry Filipa IV. Mladý princ však již v roce 1646 ve svých šestnácti letech zemřel a Španělsko tak ztratilo dědice.\n\nPoté, co Baltazar Karel zemřel, se Filip IV. sám rozhodl pro sňatek se synovou zamýšlenou nevěstou, svou neteří Marií Annou. Ta mu kromě dvou dcer dala i tři syny, z nichž však pouze jediný, pozdější král Karel II., se dožil dospělosti. Zemřel v roce 1700 bez potomků a jeho smrtí rod španělských Habsburků po meči definitivně vymřel.\n"}
{"id": "900933", "url": "https://cs.wikipedia.org/wiki?curid=900933", "title": "Mako (bavlna)", "text": "Mako (bavlna)\n\nMako je souhrnné označení pro různé druhy dlouhovlákenné bavlny.\n\nJméno Mako pochází pravděpodobně od egyptského hodnostáře \"Mako Bey el Orfalli\", který nechal zasít ve své zahradě v Káhiře semena bavlníku ze Súdánu. Francouz Jumel převzal odtud v roce 1820 tuto novou rostlinu a zasadil se o její šlechtění, což byl začátek pěstování dlouhovlákné bavlny v Egyptě .\n\nJméno se původně používalo pro egyptské druhy bavlny s charakteristickou nahnědlou barvou jako byly \"Karnak\", \"Aschmouni\", \"Menoufi\". Tkaniny (batisty a satény) a pleteniny (např. pánské spodní prádlo ) se vyznačovaly příjemným omakem a vysokou trvanlivostí, jako výhodný reklamní argument se pro ně začal používat přívlastek mako. Označení nebylo chráněné žádným zákonem, proto je převzali i mnozí výrobci textilií z bavln jiných proveniencí (Peru, Čína, Střední Asie) a k prodejním účelům se používá ještě i na začátku 21. století. \n\n"}
{"id": "900935", "url": "https://cs.wikipedia.org/wiki?curid=900935", "title": "Kletba zlatého květu", "text": "Kletba zlatého květu\n\nKletba zlatého květu () je čínský film z roku 2006. Natočil jej režisér Čang I-mou. V okamžiku uvedení se stal nejdražším čínským filmem v historii a byl také vybrán, aby se ucházel o Oskara za nejlepší cizojazyčný film, ale nebyl ani nominován. Naproti tomu ovšem získal čtrnáct nominací na Honkongské filmové ceny, kde uspěla Kung Li coby \"nejlepší herečka\" a film také získal cenu za \"nejlepší uměleckou režii\", \"nejlepší kostýmy a líčení\" a \"nejlepší filmovou píseň\".\n\nTématem filmu jsou vztahy a boj o moc na smyšleném císařském dvoře zhruba v období dynastie Tchang nebo v období Pěti dynastií a deseti říší. Hráči jsou členové císařské rodiny císař (Čou Žun-fa), císařovna (Kung Li) a císařovi tři synové korunní princ Wan / Jüan-siang (Liou Jie) z prvního manželství, zkušený vojevůdce a bojovník princ Jai / Jüan-ťie (Čou Ťie-lun) a princ Yu / Jüan-čcheng (Čchin Ťün-ťie), které doplňuje císařský lékař Ťiang (Ni Ta-chung) s manželkou (Čchen Ťin) a dcerou Ťiang Čchan (Li Man).\n\nNámět filmu vychází z divadelní hry Lej-jü, kterou napsal čínský dramatik Cchao Jü v roce 1934.\n"}
{"id": "900936", "url": "https://cs.wikipedia.org/wiki?curid=900936", "title": "Památník Walhalla", "text": "Památník Walhalla\n\nPamátník Walhalla je honosná novoklasická budova, kterou dal v letech 1830-1842 postavit král Ludvík I. Bavorský podle plánů architekta Leo von Klenze jako památník významných osobností „německého jazyka“; inspirována nebeskou Valhallou z vikinských mýtů, do jejichž síni se toužili válečníci po smrti dostat. Stojí u obce Donaustauf nad řekou Dunaj, asi 10 km východně od města Regensburg.\n\nKdyž v letech 1806-1807 Napoleon porazil Čtvrtou koalici, bojovali Němci na obou stranách. Mladý kníže Ludvík, korunní princ Bavorského království, jež Napoleon zřídil, chtěl probudit a posílit vědomí národní soudržnosti všech Němců a Germánů v Evropě. Začal proto objednávat busty významných lidí „německého jazyka“ od konce starověku do počátku novověku. Když se roku 1825 stal králem, měl už sbírku 60 bust a rozhodl se postavit pro ně památník. Vzorem pro budovu byl athénský Parthenón, reliéf na jižní římse znázorňuje vznik Německého spolku v roce 1815, na severní římse bitvu v Teutoburském lese roku 9 n. l. Při otevření památníku roku 1842 v něm bylo 96 bust a 64 pamětních desek osob, pro něž nebyly k dispozici žádné podobizny.\n\nNázev Walhalla vyjadřoval, že kritériem výběru má být „germánský“ či německý jazyk (viz Valhalla). Památník ale neměl připomínat pouze válečníky, ale i umělce, vědce a světce od dávného náčelníka Arminia, vítěze v Teutoburském lese, až po norimberského hodináře P. Henleina, který zemřel 1542. Byl mezi nimi například ostrogótský král Theodorich Veliký, francký král Chlodvík I., svatý Bonifác, svatá Hildegarda z Bingenu, Mikuláš Koperník nebo vlámský malíř Peter Paul Rubens.\n\nPrávo rozhodovat o umístění ve Walhalle má od roku 1847 bavorská vláda, která tam zařadila celkem 31 osob. Byl mezi nimi například Martin Luther, maršál Radecký a řada hudebních skladatelů. Nacisté Walhallu ignorovali, patrně kvůli příliš širokému, jazykovému a ne rasovému pojetí germánství. Po druhé světové válce přibyli například Richard Strauss, Albert Einstein, protinacistická studentka Sophie Schollová, Konrad Adenauer, Edith Stein, Carl Gauss či Johann Gregor Mendel. Celkem se v roce 2014 ve Walhalle připomínalo 195 osob, z toho 12 žen.\n\nV roce 1840 se majitel liběchovského panství, mecenáš a zemský vlastenec Antonín Veith, rozhodl postavit nad obcí Tupadly obdobný památník Slavín pro 24 velkých postav české historie. Projekt ale nedokončil a několik soch je umístěno v Národním muzeu. Roku 1853 byla v Mnichově otevřena Síň slávy pro významné postavy bavorských dějin, zničená za války. V letech 1840-1863 dal týž bavorský král Ludvík postavit nad městem Kelheim Síň osvobození (\"Befreiungshalle\") na památku vítězství nad Napoleonem.\n\nŘadu obcí s názvem Walhalla založili v 19. století němečtí emigranti v USA.\n\n\n"}
{"id": "900941", "url": "https://cs.wikipedia.org/wiki?curid=900941", "title": "Johnny G.", "text": "Johnny G.\n\nJonathan Goldberg, známý jako Johnny G. (* 1956, Johannesburg, Jihoafrická republika) je bývalý jihoafrický profesionální cyklista, zdokonalitel indoor cyklistického tréninku.\n\n\"SPINNING Program\" vymyslel v roce 1987 coby rigorózní cyklistický tréninkový program přenesený pod střechu. V tomto roce trénoval na náročný závod, který vede přes celé Spojené státy s názvem \"\"Race Across America\"\", trasa závodu měla 3 100 mil a vedla z Los Angeles do New York City). Během jednoho nočního tréninku se téměř zabil, na silnici a tak se rozhodl, že svoje noční tréninky na kole přenese do interiéru svého domu. To byl moment, kdy začal uvažovat o konstruovaní tréninkového programu, který mohou využívat lidi všech věkových kategorií. Chtěl vytvořit speciální kolo, protože stacionární kola, která tehdy byla na trhu, neodpovídala jeho požadavkům. Zformuloval několik principů a nazval cvičení SPINNING Program.\n\nJe tvůrcem nového atletického tréninkového programu Kranking. Tento program slouží k trénování horní části těla. Krankcycle je stacionární ruční kolo. Skládá se ze sedadla, předního kola a ručních pedálů.\n\nNyní žije v kalifornské Santa Barbaře, ve Spojenených státech. Je ženatý. Manželka se jmenuje Jodi. Mají 3 děti, syna Jasona a dvě dcery Jackie a Jordan.\n\n"}
{"id": "900943", "url": "https://cs.wikipedia.org/wiki?curid=900943", "title": "Antraknóza jahodníku", "text": "Antraknóza jahodníku\n\nAntraknóza jahodníku je choroba jahodníku způsobovaná cizopasnou houbou \"Colletotrichum acutatum\". Na počátku 21. století je v ČR u kulturních odrůd jahodníku velkoplodého považována za jednu z nejnebezpečnějších silně infekčních chorob jahodníku, ne-li za vůbec nejvážnější. K potlačení choroby jsou používány přípravky na bázi strobilurinu, avšak některé kmeny patogenu jsou vůči nim rezistentní. \n\nBayerův počítačový kód: COLLAC\n\nHoubový patogen \"Colletotrichum acutatum\" se vyskytuje v řadě zemí napříč všemi kontinenty. \nPatogen se vyskytuje v oblastech s vyššími průměrnými teplotami, avšak oproti předpokladům se jeho výskyt potvrdil i v chladnějších oblastech. V Evropě je výskyt potvrzen v mnoha zemích EU, včetně České republiky. Je očekáváno další šíření choroby do oblastí, kde se jahodník pěstuje. \n\nV Asii byl tento houbový patogen potvrzen rovněž. Vyskytuje se například v Číně a Japonsku. Choroba je ale potvrzena i v Americe a v Austrálii. \n\nNapadení antraknózou jahodníku bylo laboratorně potvrzeno v ČR na jižní Moravě, nedaleko Břeclavi v obci Šakvice již v roce 2005. další lokality výskytu choroby byly pak nalézány postupně v okresech Vyškov, Brno-venkov a Semily. \n\nHoubový patogen \"Colletotrichum acutatum\" napadá všechny kvetoucí rostliny, je prokázáno, že působí například značné škody u jahodníku velkoplodého (\"Fragaria\" x \"ananassa\"). Mezi další prokázané hostitelské rostliny patří podle SRS:\n\n\nEkonomické dopady poškození bývají značné. Při sklizni může dojít až k 80% ztrátám. \"Colletotrichum acutatum\" může napadat všechny kvetoucí rostliny.\n\nPatogen se rozmnožuje podobně jako jiné houby. Tvoří velké množství spor které po zanesení na povrch rostliny klíčí a patogen proniká do pletiv. Jakmile se houba uvnitř rostliny dostatečně rozšíří, začne produkovat tmavé fruktifikační orgány, které působí typické antraknózní příznaky. V publikacích je uváděna jako optimální pro rozvoj \"Colletotrichum acutatum\" teplota 25 °C . K infekci však dochází při širším rozmezí teplot (18 – 33 °C) a za vysoké relativní vlhkosti vzduchu. Inkubační doba onemocnění je velmi krátká, pouze několik dní.\n\nCelá rostlina zakrní nebo během krátké doby uvadne a odumře. \n\nHnilobné vodnaté skvrny, které do tří dnů hnědnou a propadají se. Pletivo plodu se přestává někdy vyvíjet, zakrní. Takové plody jsou pak deformované.\n\nTmavé zvětšující se skvrny na řapíku. \n\nNekrózy kořene, kořenového krčku\n\nK detekci jsou používány kultury pěstované a upravované na živných půdách. Podle různých charakteristik je usuzováno o jakého patogena jde. Antraknóza jahodníku vytváří většinou bílé, světle oranžové (někdy s růžovou ohraničenou pigmentací), později nazelenale šedé, nebo černé povlaky, které často změní růžovou barvu na načervenale purpurovou. \n\nÚčinné jsou na počátku 21. století přípravky s obsahem (strobilurinů) zejména ty, které obsahují azoxystrobin nebo pyraclostrobin Byly ovšem nalezeny kultury zcela rezistentní vůči fungicidům. Za velmi významnou je proto považována prevence a osvěta.\n\nV ČR chybí podrobnější zkušenosti s šířící se chorobou \"Colletotrichum acutatum\". Nejsou registrovány žádné účinné fungicidní přípravky a prevence tak zůstává jedinou cestou jak zpomalit šíření.\n\nProti chorobě antraknóza jahodníku je uváděna tolerance u odrůd jahodníku Honeoye a Elvira. Bylo ovšem objeveno, že patogen se vyskytuje v mnoha různých rasách uvnitř druhu, takže i nejvíce rezistentní odrůdy jahodníku jsou rezistentní pouze vždy k nějaké rase této choroby a k jiné náchylné.\n\nLze doporučit fyzikální i chemické metody dezinfekce půdy. \n\nZe zdravotních důvodů je doporučeno použití meristémově množených rostlin a tzv. frigo sadby. Použití certifikované sadby je spolehlivé pouze při pravidelném testování na \"Colletotrichum acutatum\". Vhodné jsou krátkodobé kultury a spíše omezené hnojení dusíkem. \n\nJako ochranné opatření je používána výhradně kapková závlahy a v období krátce po dešti zákaz práce v porostu, zejména zastavení sklizní. \n\nJe žádoucí omezit přesun mechanizace i pracovní síly směrem z napadených do zdravých porostů nebo při přesunu provést dezinfekci strojů a osob. Napadené plody při sklizni jsou významným zdrojem infekce.\n\nJe třeba odklízet posklizňové zbytky rostlin a zlikvidovat spálením či zakopáním. Veškeré nářadí i pracovní pomůcky a sklízecí kombajny po ukončení prací na plantáži s napadenými chorobami je třeba dezinfikovat nebo očistit. \n\nDůležité je odstraňování napadených rostliny i rostliny v okolí až do vzdálenosti 3m. Okolí plantáže je třeba udržovat ve zcela bezplevelném stavu. \n\nDostatečná cirkulace vzduchu v porostu, dostatečný spon rostlin při výsadbě a odstraňování odnoží po sklizni a na jaře jsou nezbytné. \n\nChorobu antraknóza jahodníku způsobenou \"Colletotrichum acutatum\" bylo zakázáno rozšiřovat na území EU, ovšem s ohledem na rozšíření choroby v členských zemích bylo od 1. 9. 2008 rozhodnuto původce \"Colletotrichum acutatum\" vyškrtnout ze seznamu úředně regulovaných škodlivých organismů rostlin v EU. \n\n"}
{"id": "900945", "url": "https://cs.wikipedia.org/wiki?curid=900945", "title": "Teraje", "text": "Teraje\n\nTeraje (z hindského तराई tarāī = úpatí, podhůří) popisované kdysi jako močálovitá nížina (viz literatura), se rozprostírají na pomezí Nepálu a Indie. S nadmořskou výškou do 300 metrů tvoří rovinatou krajinu, na kterou navazuje předhůří Himálaje. Jsou částečně porostlé tropickou džunglí, v níž dominuje pětikřídlec silný (Shorea robusta, sal). Domorodí obyvatelé z národa Tharu mají dědičně vyvinutou imunitu proti malárii. Díky sprašovitým naplaveninám z Himálají je zdejší půda velmi úrodná – pěstuje se rýže, obilí, juta a cukrová třtina. Nejdůležitějším městem terají je Janakpur, význam duchovní a náboženský má také Lumbiní, rodiště Siddhárthy Gautamy, historického Buddhy.\n\n\n"}
{"id": "900949", "url": "https://cs.wikipedia.org/wiki?curid=900949", "title": "Seznam cizinců ve Philadelphia Flyers", "text": "Seznam cizinců ve Philadelphia Flyers\n\nToto je seznam cizinců, kteří alespoň jednou nastoupili za hokejový tým Philadelphia Flyers hrající v NHL. Cizinci jsou myšleni hráči nepocházející z Kanady a Spojených států amerických.\n\n\n"}
{"id": "900952", "url": "https://cs.wikipedia.org/wiki?curid=900952", "title": "Dubovec (Slovensko)", "text": "Dubovec (Slovensko)\n\nDubovec ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 558 obyvatel. V roce 2001 se 83 % obyvatel hlásilo k maďarské národnosti.\n"}
{"id": "900955", "url": "https://cs.wikipedia.org/wiki?curid=900955", "title": "Nevědomí (film)", "text": "Nevědomí (film)\n\nNevědomí (\"Oblivion\") je americký film z roku 2013. Film natočil režisér filmu Tron 3D Joseph Kosinski.\nPříběh pojednává o budoucnosti, kdy zem napadli mimozemšťané. Lidé vyhráli, ale zem je neobyvatelná. Hlavní hrdina Jack (Tom Cruise) je opravářem, který opravuje zařízení na čištění vody. U konce 5leté pracovní doby ztroskotala loď s jedinou preživší (Olga Kurylenko), která jej zná z minulosti.\n"}
{"id": "900956", "url": "https://cs.wikipedia.org/wiki?curid=900956", "title": "Chrámec", "text": "Chrámec\n\nChrámec ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 416 obyvatel. V roce 2001 se 66 % obyvatel hlásilo k maďarské národnosti.. Území obce sousedí s Maďarskem.\n"}
{"id": "900957", "url": "https://cs.wikipedia.org/wiki?curid=900957", "title": "Šimonovce", "text": "Šimonovce\n\nŠimonovce ( ) jsou obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 577 obyvatel. V roce 2001 se 92 % obyvatel hlásilo k maďarské národnosti..\n"}
{"id": "900958", "url": "https://cs.wikipedia.org/wiki?curid=900958", "title": "Exploze v továrně na hnojiva ve Westu", "text": "Exploze v továrně na hnojiva ve Westu\n\nExploze v továrně na výrobu zemědělských hnojiv ve Westu, ležící v McLennan County amerického Texasu, nastala 17. dubna 2013 v 19.50 hod místního času, tj. 18. dubna ve 2.50 hod SELČ.\n\nTovárna zprvu jen hořela, nic závažného se nedělo. Následná exploze byla slyšet až do vzdálenosti 80 kilometrů. Město bylo po výbuchu téměř srovnáno se zemí. Na místě se rozeběhly záchranné a vyšetřovací práce a dosud není znám přesný počet obětí, zraněných ani důvod výbuchu. Americká geologická agentura změřila výbuch jako zemětřesení o síle 2,1 stupně Richterovy škály.\n\nExploze srovnala se zemí mnoho domů, další poškodila a vyžádala si mrtvé i zraněné. Okolí továrny bylo extrémně zdevastované.\n\nV květnu 2016 federální agentura ATF oznámila, že exploze byla způsobena žhářem.\n"}
{"id": "900961", "url": "https://cs.wikipedia.org/wiki?curid=900961", "title": "Drňa", "text": "Drňa\n\nDrňa ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 209 obyvatel. V roce 2001 se 79 % obyvatel hlásilo k maďarské národnosti.. Území obce sousedí s Maďarskem.\n"}
{"id": "900962", "url": "https://cs.wikipedia.org/wiki?curid=900962", "title": "Grilovací kámen", "text": "Grilovací kámen\n\nGrilovací kámen je speciální kámen, který se využívá při přípravě grilovaných pokrmů. Kámen může být vyroben z jemně až střednězrnné žuly nebo z lávy. Grilovací kameny se vyrábějí v tloušťce kolem tří centimetrů.\n\nPo dokončení grilování je třeba nechat kámen vychladnout a poté jej otřít čistým a vlhkým hadříkem. Pro odstranění větších nečistot lze použít speciální škrabku, a to i během grilování.\n"}
{"id": "900963", "url": "https://cs.wikipedia.org/wiki?curid=900963", "title": "Širkovce", "text": "Širkovce\n\nŠirkovce ( ) jsou obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 937 obyvatel. V roce 2001 se 86 % obyvatel hlásilo k maďarské národnosti..\n"}
{"id": "900968", "url": "https://cs.wikipedia.org/wiki?curid=900968", "title": "Antonín Veith", "text": "Antonín Veith\n\nAntonín Veith, také Weith (3. ledna 1793 – 19. prosince 1853 Liběchov) byl majitel panství Liběchov a mecenáš školství, věd a umění. Veith byl zemský vlastenec, který se snažil podporovat kulturu, umění a pokojné soužití Čechů a Němců v českých zemích.\n\nNarodil se jako druhý syn vyučeného tkalce a úspěšného textilního podnikatele Jacoba Veitha z Volar (1758–1833), který získal řadu panství v Čechách (Dub u Vodňan, Semily, Želízy, Jesenný, Jirny, Nejdek, Děpoltovice u Karlových Varů, Červená Lhota, Sukorady, Snědovice, Brocno, ad.).\n\nAntonín studoval na Akademickém gymnáziu v Praze, kde se naučil také česky, a zabýval se anglickou a francouzskou literaturou. Rok 1817 strávil v Anglii a po smrti svého otce 1833 zdědil panství Liběchov a statky na Kokořínsku. Jako jeho otec byl u svých poddaných velmi oblíben, podporoval české i německé školy a soustředil okolo sebe kruh významných učenců a umělců, které také podporoval. Patřili mezi ně například Bernard Bolzano, lékař a přírodovědec Julius Vincenc Krombholz, básník František Matouš Klácel, František Palacký, Karel Sabina, Josef Václav Frič nebo právník a politik František August Brauner.\n\nV Liběchově působili také malíř Josef Navrátil, který zámek vyzdobil freskami, Quido Mánes a sochař Václav Levý. Toho Veith po náhodném setkání přijal jako kuchaře, všiml si jeho talentu a umožnil mu studovat u Ludwiga Schwanthalera v Mnichově. Levý pak na Veithův podnět vytesal řadu soch a plastik v lesích kolem Tupadel, zejména slavnou Klácelku. Roku 1837 se Veith rozhodl vybudovat nad Tupadly památník národních hrdinů Slavín, kam chtěl umístit sochy 24 významných osob české historie, Čechů i Němců. Architekturu projektoval Wilhelm Gail, sochy objednal u Ludwiga Schwanthalera, který však po 8 návrzích soch zemřel a po roce 1848 Veith z finančních důvodů projekt nedokončil. Po bankrotu svého bratra Václava (1787–1852), hospodařícího v Kolíně, se stal správcem rodových statků, ale dostal se také do hospodářských nesnází, dluhů a roku 1853 zemřel. Dědicem statků byl synovec Antonín Ladislav Veith (1836–1913), který je musel postupně odprodávat.\n\n\n"}
{"id": "900971", "url": "https://cs.wikipedia.org/wiki?curid=900971", "title": "Podilsk", "text": "Podilsk\n\nPodilsk (, ) je město v Oděské oblasti na Ukrajině. Leží zhruba 168 kilometrů severozápadně od Oděsy a v roce 2011 mělo přes 40 tisíc obyvatel. Město se jmenovalo od roku 1935 Kotovsk po sovětském vojevůdci Grigorijovi Kotovském, který zde byl pohřben v mauzoleu.\n\nV letech 1928 až 1929 bylo krátce hlavním městem Moldavské autonomní sovětské socialistické republiky.\n\nZa druhé světové války byl Podilsk součástí Rumunska v rámci Zadněstří.\n"}
{"id": "900972", "url": "https://cs.wikipedia.org/wiki?curid=900972", "title": "Kotovsk", "text": "Kotovsk\n\nKotovsk může být:\n\n"}
{"id": "900976", "url": "https://cs.wikipedia.org/wiki?curid=900976", "title": "Bomba z tlakového hrnce", "text": "Bomba z tlakového hrnce\n\nBomba vyrobená z tlakového hrnce je improvizované výbušné zařízení, podomácku vyrobená bomba. Výroba spočívá v umístění explozivního materiálu do tlakového hrnce a umístění rozbušky na pokličku hrnce.\n\nÚtoky toutou bombou byly provedeny v roce 2006 v Bombaji, v roce 2013 v Bostonu a v roce 2010 ve Stockholmu. Při útoku na Times Square v New Yorku v roce 2013 tyto bomby selhaly a nevybuchly.\n\nTyto bomby jsou lehce vyrobitelné s pomocí snadno dostupných materiálů. Bomba může být odpálena pomocí jednoduchých elektronických zařízení, jako jsou digitální hodinky, mobilní telefony, pagery, kuchyňské hodiny, budíky atp. Síla výbuchu je závislá na velikosti hrnce a na druhu použité výbušniny.\n\nStejně jako trubková bomba obsahuje bomba z tlakového hrnce množství energie, které umožňuje s použitím slabých výbušnin dosáhnout relativně silné exploze. Exploze hrnec roztříští a vznikají smrtící šrapnely. To lze ještě umocnit přidáním dalších součástí, jako jsou hřebíky nebo kuličky z ložisek apod.\n\nTento typ bomby se objevil v německém filmu Zúčtování s minulostí / Was tun, wenn's brennt? (2001)\n"}
{"id": "900978", "url": "https://cs.wikipedia.org/wiki?curid=900978", "title": "Suzuki DL1000 V-Strom", "text": "Suzuki DL1000 V-Strom\n\nSuzuki DL1000 V-Strom je motocykl japonské automobilky Suzuki, kategorie cestovní enduro. Na český trh byl v první generaci dodáván jen do roku 2007, kdy přestal splňovat evropské emisní normy. Pro trhy s nižšími emisními limity výroba pokračovala.\n\nVýroba modelu Suzuki DL1000 V-Strom, konstrukčně i proporcemi téměř shodného s modelem Suzuki DL650 V-Strom, který je vyráběn od roku 2003, byla zahájena v roce 2002. Tento model vytvořil novou kategorii motocyklů na pomezí sportovních, cestovních a enduro modelů. Odkrytý dvojitý páteřový rám z lehkých slitin, nízká hmotnost, čtyřdobý vidlicový kapalinou chlazený motor převzatý z modelu Suzuki TL 1000, který byl upraven s ohledem na pružný chod v celém rozsahu otáček a příznivou spotřebu.\n\n"}
{"id": "900981", "url": "https://cs.wikipedia.org/wiki?curid=900981", "title": "Celostátní soutěž 1954/1955", "text": "Celostátní soutěž 1954/1955\n\nCelostátní soutěž 1954/1955 byla 2. ročníkem československé druhé nejvyšší hokejové soutěže.\n\nSoutěže se účastnilo 24 týmů rozdělených do šesti skupin po 4. Ve skupině se utkaly týmy dvoukolově každý s každým (celkem 6 kol). Vítězové skupin postoupili do finálové skupiny, ze které první dva týmy postoupily do nejvyšší soutěže.\n\nVzhledem ke změnám v soutěžích, kdy v příštím ročníku budou pouze 2 skupiny po šesti týmech sestoupily všechny týmy na třetích a čtvrtých místech.\n\nTýmy DSO Baník Kladno SONP a DŠO Slovan Bratislava ÚNV postoupily do nejvyšší soutěže.\n\nTýmy DŠO Slovan Vysoké Tatry, DŠO Slávia Bratislava, DŠO Iskra Slovena Žilina, DSO Sokol Velká Bystřice, DSO Jiskra Staré Město, DSO Jiskra RAMO Pardubice, DSO Tatran Uherský Ostroh, DSO Jiskra Kolora Liberec, DSO Spartak Ústí nad Labem, DSO Slavoj České Budějovice B a DSO Spartak Holoubkov sestoupily do nově vytvořené příslušné oblastní soutěže. Tým DŠO Tatran Prešov nakonec nesestoupil, protože tým DŠO Iskra Liptovský Mikuláš odmítl postup do dalšího ročníku a tak sestoupil místo něho.\n\n"}
{"id": "900984", "url": "https://cs.wikipedia.org/wiki?curid=900984", "title": "Celostátní soutěž 1953/1954", "text": "Celostátní soutěž 1953/1954\n\nCelostátní soutěž 1953/1954 byla 1. ročníkem československé druhé nejvyšší hokejové soutěže.\n\nSoutěže se účastnilo 16 týmů rozdělených do čtyř skupin po 4. Ve skupině se utkaly týmy dvoukolově každý s každým (celkem 6 kol). Vítězové skupin postoupili do finálové skupiny, ze které vítěz postoupil do kvalifikace o nejvyšší soutěž. Do nejvyšší soutěže postoupil pouze vítěz kvalifikace.\n\nVzhledem k rozšířeni soutěže nikdo nesestupoval.\n\nTým DSO Spartak Mladá Boleslav AZNP postoupil do kvalifikace o nejvyšší soutěž proti vítězi skupiny o udržení nejvyšší soutěže. V kvalifikaci však neuspěl.\n\n"}
{"id": "900990", "url": "https://cs.wikipedia.org/wiki?curid=900990", "title": "Liběchov (zámek)", "text": "Liběchov (zámek)\n\nZámek Liběchov je barokní zámek z doby kolem roku 1730, později upravovaný, s parkem, v obci Liběchov. Je chráněn jako kulturní památka České republiky.\n\nNa místě středověké tvrze vznikl v 16. století vodní hrádek, který roku 1709 spolu s panstvím koupili Pachtové z Rájova. Barokní přestavbu v letech 1720-1730 vedl architekt František Maxmilian Kaňka, který zámek rozšířil o zahradní křídlo. Kolem roku 1811 jej dále upravil nový majitel, textilní podnikatel, armádní dodavatel a mecenáš Jakub Veith (1758-1833) a jeho mladší syn Antonín Veith, kteří do Liběchova zvali významné učence a umělce. Například filozof Bernard Bolzano při zdejším pobytu napsal svůj spis \"Paradoxy nekonečna\". Z německých umělců byli zváni malíř romantismu a Orientu Wilhelm Gail, který pro Veitha naskicoval projekt budovy Slavína v Tupadlech, nebo bavorský sochař, profesor Anton Schwanthaler, který vytvořil modely soch českých panovníků a hrdinů. Výzdobu interiérů obstaral malíř Josef Navrátil, který namaloval fresky nade dveřmi v patře. Kuriozitou byl orientální salón. Sochařskou výzdobou byl pověřen tehdy ještě kuchař Václav Levý, který našel inspirační zdroje v pískovcových skalách v okolí.\n\nV letech 1967-1975 byl zpustlý zámek opraven pro expozici asijských kultur Náprstkova muzea, po roce 1990 byl restituován a roku 2002 silně postižen povodní.\n\nRozlehlá jedno- až dvoupatrová budova na nepravidelném půdorysu má na severu půlkruhové patrové průčelí a věžičku s bání. Po stranách mytologické sochy z dílny M. B. Brauna. Na jihozápadní straně směrem do parku je monumentální dvoupatrové křídlo od F. M. Kaňky s tříosým rizalitem. V parku jsou vedle soch z dílny M. B. Brauna cenné staré stromy. Park je veřejně přístupný, oprava zámku po povodni 2002 příliš nepokročila. \n\n\n\n"}
{"id": "900994", "url": "https://cs.wikipedia.org/wiki?curid=900994", "title": "Vickers Mk 3", "text": "Vickers Mk 3\n\nVickers MBT Mk 3 je britský tank vyráběný v letech 1975–1994 firmou Vickers-Armstrongs pro export. Pro konstrukci tanku byl použit 105mm kanón L7 a jiné díly z tanku Chieftain. Oproti prototypu Mk 1 má tento vylepšený tank dieselový motor Detroit Diesel 12V-71T.\n\nTyto tanky používá keňská a nigerijská armáda.\n"}
{"id": "900996", "url": "https://cs.wikipedia.org/wiki?curid=900996", "title": "Commando: Steel Disaster", "text": "Commando: Steel Disaster\n\nCommando: Steel Disaster je videohra pro Nintendo DS z roku 2008. Byla vytvořena čínským studiem Mana Computer Software. ve spolupráci s České studio Cinemax hru později vydalo pro evropský trh.. Hra připomíná Metal Slug z roku 1996.\n\nNěkteré vojenské sektory byly napadeny vlastními stroji. V centru těchto útoků mají být teroristé vedení Rattlesnakem. Proto byl vyslán voják známý jako Storm, aby nepřátele zastavil.\n\n\nV každém z 5 levelů se hráč musí probojovat na konec, kde na něj čeká boss. Cestou může sbírat zbraně a munici, ale může nést pouze 2 zbraně na jednou, mezi kterými přepíná. Také může nést omezený počet granátů. Také lze sbírat brnění a lékárničky obnovující život. Jsou zde i části, kdy Storm ovládá vozidlo.\n\n"}
{"id": "901015", "url": "https://cs.wikipedia.org/wiki?curid=901015", "title": "Jemnice (zámek)", "text": "Jemnice (zámek)\n\nZámek Jemnice vznikl přestavbou kamenného zeměpanského hradu typu francouzského kastelu, který byl zapojen do městského opevnění. V 16. století získal za pánů z Lomnice podobu čtyřkřídlého renesančního zámku, za Daunů v polovině 18. století prošel barokní přestavbou a na začátku 19. století nechali Stadionové upravit interiéry v empírovém duchu. Konečné změny provedli poslední majitelé Jemnice Pallaviciniové, kteří nechali zámek přestavět podle plánů vídeňských architektů v rokokovém stylu.\n\nK rozpuštění fideikomisního československého majetku rodu Pallavicini došlo po první světové válce, oproti ostatním státům bývalé monarchie (včetně Rakouska), už v průběhu pozemkové reformy. Úplnou ztrátu pak znamenalo v poválečném Československu odnětí majetku na základě Benešova dekretu 5/1945 Sb. Zámek následně používala Československá lidová armáda. Zdevastovaný a zchátralý zámecký areál převzalo do vlastnictví město Jemnice v roce 1994. Zámecký komplex se nachází téměř v centru města, na okraji Havlíčkova náměstí, nedaleko Náměstí Svobody. Od roku 1968 je chráněn jako kulturní památka.\n\nPodle archeologického průzkumu, který byl prováděn v lokalitě současného zámku v roce 1995, se původní knížecí dvorec nacházel pravděpodobně na pravém břehu řeky Želetavky, v lokalitě u kostela sv. Jakuba Většího. Ve 13. století za vlády Přemysla Otakara II. pak došlo k přeložení osady na výhodnější místo na levém břehu řeky, kde se vypínal strmý ostroh.\n\nZápadní trakt s věží a lichoběžníkovým opevněním byl podle uváděné hypotézy dokončen před příchodem prvního purkmistra a přítomnost královského purkmistra pak podnítila další stavební aktivity počátkem 14. století, například dostavbu přinejmenším jedné archeologicky zjištěné věže. Gotická podoba jemnického kamenného hradu s pravidelným lichoběžníkovým půdorysem a třemi zataženými okrouhlými nárožními věžicemi odpovídala typu francouzského kastelu.\n\nV roce 1331 zastavil Jan Lucemburský město Jemnici bratrům Čeňkovi a Smilovi z Lichtenburka, v roce 1423 Zikmund Lucemburský Albrechtu II. Habsburskému, roku 1433 Janovi Bítovskému z Lichtenburka a v 70. letech 15. století Půtovi z Lichtenburka, jehož dědic Jindřich z Lichtenburka prodal hrad a město Jemnici Václavu z Ludanic a na Veveří, který posléze používal i přídomku z Jemnice. Jemnici zdědili jeho čtyři synové Jan, Zikmund, Hynek a Beneš. Roku 1522 se zámek a město dostaly do držení Arkleba z Boskovic a za krátko roku 1525 Jana z Pernštejna a na Helfštejně. Roku 1530 Jemnice ztratila statut královského horního města a byla Ferdinandem I. postoupena jako svobodné dědictví Jindřichu Meziříčskému z Lomnice, za nějž vypukly spory mezi ním a měšťany. V roce 1556 měšťané dokonce hrad oblehli a ke smíru došlo teprve v roce 1588 po zákroku císaře Rudolfa II.\n\nJemnici zdědil Jindřichův syn Tas Meziříčský, za kterého proběhla přestavba na renesanční zámek s arkádami kolem vnitřního nádvoří. Některé pilíře arkád se zachovaly ve východním traktu zámku. Na plánu z počátku 18. století jsou zachyceny také v severním křídle. V roce 1609 koupil Jemnici Zikmund z Tiefenbachu, manžel Kateřiny Meziříčské z Lomnice. Panství sestávalo z hradu a města Jemnice s Podolím, obcí Třebelovice, Menhartice, Pálovice, Ostojkovice a Báňovice. Dědicové prodali jemnické panství Jindřichovi Zahrádeckému ze Zahrádek a v roce 1628 panství od poručníků jeho dětí odkoupil Fridrich Jankovský z Vlašimi. Panství pak dědili: Hynek z Vlašimi, Maxmilián Arnošt I. z Vlašimi, Maxmilián Arnošt II. Jankovský z Vlašimi, který provdal svoji dceru Marii Leopoldinu za hraběte Jindřicha Josefa z Daunu.\n\nPo táhnoucích se sporech o dědictví nakonec panství získal roce 1755 hrabě Maxmilián z Daunu (1755–1790), syn Marie Leopoldiny, provdané z Daunu. Za Daunů obdržel zámek podle projektu dvorního architekta Antona Erharda Martinelliho z roku 1734 barokní podobu. Zámecká budova, obehnaná kamennou zdí, měla klenuté přízemí a střechu pokrývaly pálené tašky. V těsné blízkosti se nacházely byty pro radní města a pro zámecké služebnictvo, vrchnostenský pivovar, stáje pro koně (kryté dřevěným šindelem) a menší stodola pro sklad sena (střecha z vypálených tašek). V roce 1761 nechal Maxmilián zřídit zámeckou zahradu (panský „libosad”, okrasnou, ovocnou a kuchyňskou zahradu, několik skleníků, oranžérii a pařníků). Barokní zahrada byla obehnána na všech stranách kamennou zdí a v roce 1824 byl do zahrady zakomponován zámecký rybník, který přiváděl vodu nejen do panského sídla, ale i do vrchnostenského pivovaru a zámecké kašny. Jemnické panství zdědil roce 1802 mladší syn František de Paula Daun.\n\nV roce 1815 změnil zámek majitele znovu, když jej odkoupil hrabě Jan Filip Stadion-Warthausen-Thannhausen, za nějž byly zámecké interiéry upraveny v empírovém duchu. Přestavba se týkala hlavně přízemních chodeb a kleneb. Za hraběte Fridricha Stadiona došlo k podstatnému rozšíření velké zahrady:\n\nJan Filip Stadion daroval v roce 1818 50 000 zlatých na založení Národního muzea. Za vlastnictví Stadionů pobýval na zámku básník a dramatik Franz Grillparzer. Syn Eduard Stadion-Warthausen-Thannhausen velkostatek Jemnici prodal roku 1826 majitelce sousedního panství Staré Hobzí hraběnce Therese von Trautmannsdorf, rozené von Nadasdy. V roce 1834 mělo panství 2 996 jiter panské půdy, z toho 1 162 jiter lesů ve 3 revírech. Panstvo hospodařilo na 7 dvorech, ke kterým patřilo 7 rybníků a 1 velká vrchnostenská zahrada, dále provozovalo pivovar, mlýn a 2 palírny.\n\nPosledními vlastníky spojeného panství Jemnice-Staré Hobzí byla markrabata Pallaviciniové, která velkostatek roku 1841 zakoupila a v roce 1871 začlenila do rodového fideikomisu. Pallaviciniové přestavěli zámek ve stylu druhého rokoka. Zámek zůstal v jejich majetku do roku 1945. Za majitelů rodin Daun, Stadion, Trauttmansdorff a Pallavicini se na zámku pořádaly koncerty a divadelní představení. Hraběnka z Trauttmansdorffu dokonce zavedla u přijímání nových úředníků do služby podmínku, že zájemce musí ovládat hru na hudební nástroj nebo být vyškoleným zpěvákem. Celý zámecký areál prošel velkolepou přestavbou podle plánů vídeňských architektů. Neorokoková přestavba se dotkla nejen zámecké fasády, ale zasáhla také interiéry v jižním, východním a severním křídle: neorokokové štuky v zámeckých místnostech, zámecké kapli, na chodbách a vnitřních schodištích, nová okna, dveře a jejich obložení (lambrie) a tzv. papírmašé.\n\nPřestavba pokračovala po celou druhou polovinu 19. století a během posledních stavebních úprav došlo na přístavbu balkonového portiku. V zámecké zahradě bylo dobudováno u severní zdi nové pařeniště a nový skleník s fíkovnou, opravena hráz rybníka. V roce 1869 přibylo u dolního rybníka alpinum se zaklenutou kamennou bránou a sochou panny Marie v životní velikosti. V tzv. „Ruské zahradě” spojoval ostrůvek uprostřed rybníka můstek, na ostrůvku stál piknikový altán. Konec první světové války, porážka Rakouska-Uherska a vznik národních států na území bývalé monarchie představoval pro rodinu Pallavicini závažný zlom v jejich majetkové situaci. K rozpuštění fideikomisního majetku došlo v Československu, oproti ostatním státům bývalé monarchie (včetně Rakouska), už v průběhu pozemkové reformy. Úplnou ztrátu pak znamenalo v poválečném Československu odnětí majetku na základě Benešových dekretů.\n\nNa základě Benešových dekretů stát zámecký areál rodině Pallavicini v roce 1945 zkonfiskoval a ten ho předal do užívání Československé lidové armádě. Od srpna 1945 zámek obýval prapor „31. pěšího pluku” z Jihlavy, kterému velel major I. Špičák. V létě 1947 byla rozhodnutím ministerstva zemědělství městu Jemnici přidělena do vlastnictví zámecká budova spolu s nemovitostmi v katastrálním území Jemnice a rozsáhlý anglický park. Přidělení zámku vázalo ministerstvo zemědělství na následující podmínky: \n\nJeště na konci ledna 1948 nemohlo město většinu zámeckých místností využívat, jelikož byly přeplněné takovým nábytkem a uměleckými předměty, o jejichž konečném umístění nebylo dosud rozhodnuto. Na začátku února 1948 prováděli zástupci Národní kulturní komise (mezi nimi sekční šéf Dr. Zdeněk Wirth) třídění nábytku. Vybraný nábytek byl ihned odvezen zvláštním vozem do Prahy. Zbylý nábytek byl roztříděn a oceněn na konci února 1948 zástupci Národního pozemkového fondu a Fondu národní obnovy. \n\nČást nábytku získalo ministerstvo zahraničí, část nábytku připadla aukčnímu trhu v Brně. Všechno ostatní zařízení a nábytek (kromě knih) obdržel MNV v Jemnici, který si z něho ponechal potřebné a zbytek měl rozprodat. Část zámeckého inventáře se pak dostala na zámky: Jaroměřice nad Rokytnou, Náměšť nad Oslavou, Dačice a Boskovice. Rozsáhlou zámeckou knihovnu Pallavicinů převzala Studijní knihovna v Olomouci.\n\nPo reorganizaci „6. dělostřeleckého pluku” dislokovaného ve Znojmě v létě 1960, kdy došlo k transformaci svazku na „4. tankovou divizi”, se od 1. září 1961 útvar zmenšil na 6. dělostřelecký oddíl a jeho posádkou se stala Jemnice. K 1. září 1967 byl oddíl opět rozšířen na pluk. V jeho držení zůstal zámek až do konce 80. let. Ve velení pluku se vystřídali mjr./pplk. Miroslav Čech (1958 až 1961), mjr./pplk. Vladimír Dokoupil (1961 až 1970), pplk./plk. Jan Dlugoš (1971 až 1982), kpt. Viliam Bazsó (1982 až 1987) a pplk. Miroslav Kružica (1987 až 1992). Rozkazem prezidenta republiky z 8. května 1990 byl 6. dělostřeleckému pluku nejprve odejmut název „Klementa Gottwalda“. Během reorganizace ČSLA na Československou armádu se z 4. tankové divize k 31. říjnu 1990 stala 4. skladová základna a z 6. dělostřeleckého pluku „6. sklad dělostřeleckého materiálu”. Útvar ukončil svoji činnost k 31. říjnu 1992.\n\nOd roku 1994 je celý zámecký areál v majetku města Jemnice. Původní rozhodnutí zastupitelstva města, kdy zamýšlelo celý zámecký areál rehabilitovat a následně ho využívat pro potřeby města, bylo po roce 1998 pozměněno. Zastupitelstvo se rozhodlo sice zámek odprodat, ale vhodného zájemce ještě ani v roce 2009 nenašlo, a to ani přes několikeré snížení ceny na 7,35 milionu Kč. Jediným kladem celého zdevastovaného zámku byla nová střecha.\n\nV souvislosti s předáním zámku do vlastnictví obce muselo město řešit jeho celkovou generální rekonstrukci, jejíž součástí byly výkopy pro nové inženýrské sítě. Za tímto účelem uzavřel Městský úřad Jemnice s Ústavem archeologické památkové péče Brno (ÚAPP Brno) hospodářskou smlouvu na archeologický dohled při zemních pracích. Cílem archeologického výzkumu bylo získat nové poznatky, které by pomohly lokalizovat původní středověký hrad, potažmo přiblížit jeho dataci. Terénní část výzkumu proběhla pod vedením Richarda Zatloukala v měsících únor až červen 1995.\n\nU současného severního vchodu do zámku bylo zachyceno kamenné zdivo mostu, jehož oblouk byl v pozdější době z obou stran uzavřen cihlovými zdivem. Vzniklý prostor pak sloužil jako sklípek. Podél východní strany mostu byla odkryta cihlová chodba teplovodného kanálu vystavěná po 2. světové válce. Při západním křídle zámku došlo na několika místech k začištění a zdokumentování profilů a zdí. Zde nalezený keramický materiál byl zařazen do 15. století. Ze zdiva vystupovalo těleso válcové věže, která nebyla do dokumentace zahrnuta. Dále archeologové odkryli vnitřní líc parkánové hradby probíhající rovnoběžně se stěnou zámku. Zbytky zdí byly objeveny také u severozápadního rohu zámku. Pravděpodobně se jedná o torza staršího zámku s přístavbou z 16. století, která pak byla v 18. století při barokní přestavbě ubourána.\n\nU jižního křídla a jihovýchodního rohu zámku došlo k odkrytí četných architektonických zbytků, které pochází pravděpodobně z novověku, dále pak nálezy četných kostí a fragmentů keramiky z 15.-16. století, ojediněle i ze století 14., ale také 16. století. К důležitému objevu došlo v jihovýchodním rohu zámku, kde se podařilo v místnosti pod zámeckou kaplí odkrýt základy další věže a podle nalezené keramiky ji datovat do 14. století. Dále byly nalezeny fragmenty tuhové keramiky pocházející přibližně z třiceti až padesáti hrnců s šedou kovově lesklou engobou. Archeolog Richard Zatloukal se domnívá, že jemnický nález značkové tuhové keramiky typologicky i technologicky odpovídá rakouskému zboží a že se pravděpodobně jedná o import z dolnorakouského Dunají.\n\nArcheologických dokladů, které by podle slov Richarda Zatloukala „\"prokázaly velkorysý opevňovací projekt z roku 1227\"”, bylo během průzkumu nalezeno velmi málo, takže se historikům nabízí návrat k hypotéze Ladislava Hosáka a zjištěním Lubomíra Konečného, podle nichž se původní knížecí dvorec měl zřejmě nacházet v Podolí. Zde pak společně s kostelem sv. Jakuba Většího tvořil kulturně-hospodářské centrum Bítovské provincie a teprve během kolonizace došlo k přesunu původní osady na výhodnější místo. Pravděpodobně Jemnice nabyla znovu na významu ve třetí třetině 13. století, což dokládají písemné zmínky o královských purkrabích v Jemnici v letech 1295 a 1298. Letopočet 1295 tak pravděpodobně souvisí se stavbou zeměpanského sídla v „nové“ Jemnici, tedy za vlády Přemysla Otakara II. Výstavba městského opevnění nemusela být na konci 13. století ještě dokončena.\n\nV březnu 2012 zastupitelé města Jemnice schválili mezinárodnímu řádu Křižovníků s červeným srdcem pronájem zámku a v říjnu 2012 mohl být na zámku slavnostně zahájen projekt „Mezinárodního vojenského a rehabilitačního centra a muzea leteckého maršála RAF a armádního generála RNDr Karla Janouška”. V roce 2013 Cyriaci muzeum zpřístupnili veřejnosti a na rekonstrukci zámku pokračovali za finanční podpory Ministerstva kultury ČR a dalších sponzorů. Areál zámku Jemnice tvoří rozsáhlý komplex se zahradou, parkem, rybníky i několika hospodářskými budovami a čtyřkřídlou dvoupatrovou budovou zámku. I přes probíhající rekonstrukci je částečně zpřístupňován široké veřejnosti.\n\nPlány rekonstrukce v rámci evropského vojenského centra byly ukončeny, dalším majitelem se měla stát společnost Rhea Holding, ale ani ta zámek nakonec nezakoupila.\n\nHistorické jádro města Jemnice se zámkem je výchozím a zároveň cílovým bodem mnoha pěších a cyklistických tras. Pro automobilové výlety je zámek dostupný ze souběhu (křižovatky) silnic II/410 a II/152, spojených se silnicí II/408, které část zámeckého parku ohraničují. Část trasy kopírují: červená turistická značka od železniční stanice na Třebětice a zeleně značená turistická stezka mířící odtud na Lomy.\n\n\n"}
{"id": "901017", "url": "https://cs.wikipedia.org/wiki?curid=901017", "title": "Benzyl", "text": "Benzyl\n\nBenzyl (CHCH-) je aromatická funkční skupina odvozená od toluenu (methylbenzenu) odtržením jednoho atomu vodíku z methylové skupiny. Pokud je vodík odtržen od benzenového jádra, vzniklá skupina se nazývá tolyl.\nPřestože benzylová skupina obsahuje aromatické benzenové jádro, neřadí se obvykle mezi aryly, protože volná vazba nevychází přímo z aromatického cyklu, tedy sp hybridizovaného uhlíku, ale z sp hybridizovaného „alifatického“ atomu uhlíku.\n\n"}
{"id": "901020", "url": "https://cs.wikipedia.org/wiki?curid=901020", "title": "Doo-Bop", "text": "Doo-Bop\n\nDoo-Bop je poslední studiové album amerického trumpetisty Milese Davise. Nahráno bylo v roce 1991 a jeho název vznikl spojením názvů žánrů „doo-wop“ a „bee-bop“. Davis v září 1991 zemřel a stihl dokončit pouze šest skladeb pro album. Producent Easy Mo Bee následné skladby doplnil o nikdy nevydané trumpetové party. Album vyšlo v polovině roku 1992 u vydavatelství Warner Bros. Records a v následujícím roce bylo oceněno cenou Grammy. Jde o jeho první album, které bylo nahráno s hiphopovým producentem a žánr je označován jako jazz rap.\n"}
{"id": "901024", "url": "https://cs.wikipedia.org/wiki?curid=901024", "title": "Klepanda", "text": "Klepanda\n\nKlepanda je samota u obce Syřenov sestávající z pěti domů. Domy se nalézají u křižovatky silnic vedoucích ze Syřenova do Újezdce a Žďáru u Kumburku.\n\nV minulosti zde stával zájezdní hostinec z roku 1770, budova hostince se nedochovala a na místě byla vystavěna výletní restaurace Klepanda.\n\nNa křižovatce se nachází rozcestník modré turistické značky vedoucí na zříceninu hradu Bradlec a červené turistické značky vedoucí na rozcestník pod zříceninou hradu Kumburk.\n"}
{"id": "901025", "url": "https://cs.wikipedia.org/wiki?curid=901025", "title": "Raymond Peraudi", "text": "Raymond Peraudi\n\nRaymond Peraudi (též \"Péraud\" nebo \"Perauldi\", 28. května 1435, Saint-Germain-de-Marencennes, Poitou-Charentes, Francouzské království – 5. září 1505, Viterbo, Papežský stát) byl francouzský augustinián, biskup a kardinál.\n\nV mládí vstoupil do augustiniánského řádu a v blíže neznámé době přijal kněžské svěcení. Těšil se přízni francouzského krále Ludvíka XI.. V roce 1482 byl jmenován apoštolským pronotářem papeže Sixta IV.\n\nRoku 1491 se stal biskupem v Gurku. O dva roky později jej papež jmenoval kardinálem-jáhnem a vyslal jej jako legáta na francouzský královský dvůr. Později byl vyslán jako nuncius do Německého království s pravomocemi pro celou severní Evropu. Zemřel ve Viterbu v roce 1505.\n\n"}
{"id": "901029", "url": "https://cs.wikipedia.org/wiki?curid=901029", "title": "Vratěnín (tvrz)", "text": "Vratěnín (tvrz)\n\nTvrz u Vratěnína (též \"Švédské kolo, U kola, Luden\" či zaniklý německý název trati ) je zaniklé středověké panské sídlo v jihozápadní části katastrálního území obce Vratěnín, přibližně 300 metrů od státní hranice s Rakouskem a v těsné blízkosti rakouské obce Luden, v nadmořské výšce 480 metrů. Okrouhlý tvar zbytků tvrze o průměru 65 metrů dal vzniknout pomístnímu názvu U kola.\n\nExistenci hrádku nedokládají žádné písemné zprávy. Traduje se jen pověst o zbudování Švédy nebo Turky.\n\nNa konci 19. století rakouský badatel Franz Xaver Kyssling ve svém díle nazval tvrz Kvadenring a domníval se, že místo mělo posvátný význam. Archeologické nálezy v okolí z období paleolitu, neolitu a laténu, ale i nálezy slovanské keramiky z mladohradištního období svědčí o příhodné poloze k osídlení.\n\nS určitostí se dá říci, že se jednalo o středověké panské sídlo. Často bývá ztotožňována s dosud nelokalizovanou vratěnínskou tvrzí Krajířů z Krajku, zmiňovanou v letech 1548 a 1564. Pro její vzdálenost od Vratěnína je však tato možnost nepravděpodobná. Další možností je, že se jednalo o sídlo vladyků z rakouské obce Luden, dnes části obce Raabs an der Thaya, od hranice vzdálené jen něco přes 0,5 kilometru. Vyloučena není ani možnost pozůstatku po jedné ze zaniklých a dosud nelokalizovaných vsí v okolí – především Šonovice a Šatice.\n\nCentrum opevněného sídla o průměru 35 metrů je obklopeno 10–12 metrů širokým a 3,15 metrů hlubokým příkopem. Původně byl příkop chráněn valem, který byl postupně rozoráván. Během archeologických výzkumů v roce 2003 činila výška valu 110 centimetrů.\n\nV rámci projektu Vývoj osídlení jihozápadní Moravy a přilehlého území rakouského Waldviertelu se konal v lokalitě od 7. do 25. července 2003 archeologický výzkum, který měl přiblížit dobu vzniku a funkci ve vývoji středověkého osídlení. Provedená dva metry široká sonda vedená od středu hrádku severozápadním směrem objevila devět metrů od příkopu množství zbytků kamenného zdiva z blízké zídky. Na vnější straně této zídky byly nalezeny dvě kůlové jámy vzdálené od sebe 47 centimetrů. Větší množství kamenných pozůstatků zdiva objevili archeologové na vyvýšeném místě uprostřed hrádku. Pravěké kultury sonda nedoložila.\n\nVznik opevněného sídla mohl být stanoven do poloviny 13. století. Doba zániku tvrze je uváděna nejspíše do konce 14. nebo začátku 15. století. Také z důvodu, že v první polovině 16. století byla ve Vratěníně uváděna tvrz, která byla později přestavěna na zámeček. Jiné otázky sonda nepotvrdila. Nový archeologický výzkum by se měl konat v přilehlém okolí. Několik nálezů v okolí hrádku z hradištního období svědčí o slovanském osídlení z období raného středověku. V lokalitě zaniklé vesnice 800 m západně od rakouské vesnice Luden byla nalezena taktéž tuhová keramika, ale i mladší z 13. až 15. století.\n\n\n"}
{"id": "901031", "url": "https://cs.wikipedia.org/wiki?curid=901031", "title": "Anselm Polanco", "text": "Anselm Polanco\n\nAnselm Polanco Fontecha (16. dubna 1881, Buenavista de Valdavia, Španělsko – 7. února 1939, Pont de Molins, Španělsko) byl španělský augustinián, biskup, který zemřel mučednickou smrtí. Katolická církev jej uctívá jako blahoslaveného.\n\nV roce 1896, ve svých patnácti letech vstoupil do augustiniánského noviciátu ve Valladolidu a v roce 1904 byl vysvěcen na kněze. Později se stal biskupem v Teruelu. Za Španělské občanské války byl 7. února 1939 zavražděn republikány. 1. října 1995 byl beatifikován papežem Janem Pavlem II. jako mučedník.\n\n"}
{"id": "901032", "url": "https://cs.wikipedia.org/wiki?curid=901032", "title": "Třetí Moskevská konference", "text": "Třetí Moskevská konference\n\nTřetí Moskevská konference je označení pro konferenci ministrů zahraničí SSSR, USA a Velké Británie za 2. světové války. Konala se ve dnech od 18. října do 1. listopadu 1943.\n\nHlavním tématem bylo vyřešení problémů společného vedení války vůči hitlerovskému Německu a jeho spojencům. Byly na ní podepsány 4 významné dokumenty:\n\nDále byla ustavena Evropská poradní komise jakožto konzultativní orgán pro řešení naléhavých otázek osvobozovaných zemí.\n"}
{"id": "901044", "url": "https://cs.wikipedia.org/wiki?curid=901044", "title": "Flannery O'Connorová", "text": "Flannery O'Connorová\n\nMary Flannery O'Connorová (25. března 1925, Savannah, Georgia, USA – 3. srpna 1964, Milledgeville, Baldwin County, USA) byla americká spisovatelka. Přináleží k literatuře amerického Jihu, k její specifické větvi, tzv. jižanské gotice. Její prózy se odehrávají povětšinou právě na jihu USA, často v prostředí farmy.\nSouborné vydání jejích povídek \"Complete Stories\" (Sebrané povídky) získalo roku 1972 Národní knižní cenu v kategorii próza.\n\nO'Connorová byla silně věřící katoličkou. Náboženství, kazatelství a víra hrají významnou roli už v jejím debutovém románu \"Moudrá krev\",\npromítají se však také do jejích kratších próz (např. povídky \"Řádní venkované\", \"Řeka\" či \"Chromí vejdou jako první\").\n\nZemřela na degenerativní onemocnění lupus.\n\nVzhledem k nevelkému rozsahu O'Connorové díla je česká bibliografie začleněna přímo do popisu jejích děl a jmenujeme tu i práce, které dosud nebyly přeloženy do češtiny, překlad titulu je pak uveden tučně v lomené závorce /Takto/. Zejména u nepřeložených knih se stává, že je k nim odkazováno pod českými různými jmény, bibliografie se snaží zaznamenat všechna známá.\n\n\n\n\n\n\nRecenze v českých médiích\nDále o autorce\n"}
{"id": "901051", "url": "https://cs.wikipedia.org/wiki?curid=901051", "title": "Universal Orlando Resort", "text": "Universal Orlando Resort\n\nUniversal Orlando Resort je zábavní park na Floridě.\n\nJe rozdělen na 2 části Island of adventure a Universal Studio Florida. Každá ze 2 částí je rozdělena 5 částí a každá z 5 částí je rozdělena na menší části, kde se nacházejí atrakce. Nejznámější atrakce: Horské dráhy, Hrad Bradavice, Kolotoče, Obchody a Restaurace, 4D a 3D a 4 a půl D.\n\nTento zábavní park se stavěl asi 3 roky a je opravdu rozsáhlý.\n\n"}
{"id": "901054", "url": "https://cs.wikipedia.org/wiki?curid=901054", "title": "Lonnie Smith", "text": "Lonnie Smith\n\nLonnie Smith může být:\n\n"}
{"id": "901056", "url": "https://cs.wikipedia.org/wiki?curid=901056", "title": "Lonnie Smith (hudebník)", "text": "Lonnie Smith (hudebník)\n\nLonnie Smith nebo také Dr. Lonnie Smith (* 3. července 1942 Lackawanna, New York, USA) je americký jazzový varhaník.\n\nNarodil se roku 1942 ve městě Lackawanna v americkém státě New York. Od dětství se věnoval hudbě, nejprve však gospelu. V roce 1966 se stal členem kvartetu kytaristy George Bensona, se kterým vydal dvě alba. V roce 1967 vydal své první album nazvané \"Finger Lickin' Good\" a v roli doprovodného hudebníka se zde představil vedle jiných i Benson. O rok později nahrál album \"Think!\" pro Blue Note Records. Později vydal řadu dalších alb a spolupracoval s hudebníky, jako byli Lou Donaldson, Red Holloway, Lee Morgan nebo Stanley Turrentine.\n\nNavzdory tomu, že nemá patřičné vzdělání, používá titul Dr. jako součást jména. Přestože nosí turban a dlouhé vousy, není vyznavačem sikhismu. Podle něj jde jen o styl a nemá nic společného s tímto náboženstvím. Často byl různými médii označován za nejlepšího varhaníka. Časopis \"Downbeat\" jej takto poprvé ocenil roku 1969.\n\n\n"}
{"id": "901060", "url": "https://cs.wikipedia.org/wiki?curid=901060", "title": "Wesley So", "text": "Wesley So\n\nWesley So (* 9. října 1993, Cavite, Filipíny) je filipínský šachový velmistr, který v současnosti žije ve Spojených státech amerických a startuje za mužstvo USA. Titulu velmistra dokázal dosáhnout již ve svých čtrnácti letech, jen dva roky poté, co dosáhl titulu mezinárodního mistra.\n\nŠachy se So údajně naučil hrát ve svých šesti letech a prakticky okamžitě začal dosahovat výborných výsledků, a to i na mezinárodní scéně. Již ve svých dvanácti letech reprezentoval Filipíny na šachové olympiádě v Turíně a velice brzy se přestal pravidelně zúčastňovat juniorských soutěží.\n\nV roce 2008 zvítězil na velice silně obsazeném turnaji v Dubaji a jen o rok později vyhrál skupinu C na prestižním turnaji ve Wijk aan Zee. Ve stejném roce se mu také dařilo ve světovém poháru, ve kterém postoupil až do čtvrtého kola. Od té doby dokázal triumfovat na několika relativně slabších turnajích, přičemž v roce 2011 se stal také filipínským šampiónem. Mezi jeho významné výsledky se řadí například výborný výsledek na Reykjavík Open v roce 2013, ve kterém jej o celkové vítězství připravilo jen horší tie-breakové skóre. V roce 2013 se také poprvé dokázal přehoupnout přes magickou hranici 2700 bodů.\n\nV roce 2016 předvedl životní sezonu, ve které utrpěl pouze 16 porážek ze 146 partií, všechny však byly v první polovině roku, a většina z nich navíc v bleskových partiích. Na letní olympiádě v Baku nastoupil na 3. šachovnici a skvělým skóre 8,5/10 (+7 -0 =3) pomohl USA k zisku zlatých medailí. Zvítězil na několika významných turnajích jako byl Sinquefield Cup (5,5/9; +2 -0 =7), London Chess (6/9; +3 -0 =6) a také suverénně opanoval celkové pořadí Grand Chess Tour, ve kterém ze 4 turnajů dokázal výše zmíněné dva vyhrát, a jednou obsadit druhé místo. V červnu na turnaji Ultimate Blitz Challenge předvedl jednu z nejlepších bleskových partií historie, ve které doslova převálcoval bývalého mistra světa Garriho Kasparova. Od červencové partie s Carlsenem v Bilbau nepoznal hořkost porážky, a stejný trend si udržel i v začátku další sezony, když vyhrál v holandském městě Wijk Aan Zee slavný turnaj Tata Steel Masters (9/13; +5 -0 =8). Tyto výkony mu vynesly nové maximum Elo ratingu 2822 (čímž získal historicky 6. nejvyšší hodnocení v historii šachu), a také vzestup na 2. místo ve světovém žebříčku.\n\n1. Jf3 g6 2. e4 Sg7 3. d4 d6 4. c4 Sg4 5. Se2 Jc6 6. Jbd2 e5 7. d5 Jce7 8. h3 Sd7 9. c5 dxc5 10. Jc4 f6 11. d6 Jc8 12. Se3 b6 13. O-O Sc6 14. dxc7 Dxc7 15. b4 cxb4 16. Vc1 Jge7 17. Db3 h6 18. Vfd1 b5 19. Jcxe5 fxe5 20. Sxb5 Vb8 21. Sa4 Db7 22. Vxc6 Jxc6 23. De6+ Je7 24. Sc5 Vc8 25. Sxe7 1-0 \n\n"}
{"id": "901061", "url": "https://cs.wikipedia.org/wiki?curid=901061", "title": "John Gunn", "text": "John Gunn\n\nJohn Gunn (26. února 1925 Northumberland, Anglie) je australský spisovatel především knih pro mládež.\nJohn Gunn se narodil Anglii, ale již ve třech letech se s matkou odstěhoval do Austrálie. Roku 1939 začal studovat na \"Royal Australan Naval College\" (Australská královská námořní kolej) a roku 1942 se stal navigátorem na torpédoborci a plavil se po Tichem oceánu a ve Středomoří. Jeho zájem o létání jej však brzy přivedl do řad Fleet Air Arm, kde působil jako pilot. Kromě toho se začal věnovat literatuře a stal se velmi oblíbeným autorem dětských knih a knih zaměřených na australskou historii. Nyní žije poblíž Sydney.\nPoklad v horách. Na motivy knihy Johna Gunna \"Chatrč v horách\" s použitím překladu Ladislava Pekaře napsala Martina Drijverová. Výběr hudby a režie Jan Berger. Dramaturg Ivan Hubač. Režie Jan Berger. Účinkují: Ota Sklenčka, Bořík Procházka, Josef Vinklář, Filip Žák, Radim Špaček, Jiří Janát, Šárka Krásová, Tomáš Longa, Martin Bouček, Jiří Neužil, Kristýna Píchová, Vilemína Kracíková a Helena Ševčíková a Markéta Danhelová. Natočeno v roce 1984.\n\n"}
{"id": "901062", "url": "https://cs.wikipedia.org/wiki?curid=901062", "title": "Djent", "text": "Djent\n\nDjent je progresivní heavy metalový hudební styl, resp. prog metalový subžánr, který se začal vyvíjet mezi lety 2006 až 2008. V původním slova smyslu označuje digitálně zpracovaný akord, kytarový riff. Velmi často používá polyrytmy. Využívá silně zkreslené tlumení akordů. Nejvýraznějšími poznávacími znaky jsou složitá rytmika, technika hraní a časté využití počítačových zvuků. Používají se 7 až 8 strunné kytary. Jen výjimečně se využívají 4/4 takty. V djentu se také prolíná mnoho jiných hudebních stylů jako například jazz, ambient, fusion, folk, kde se využívá jejich techniky.\n\nKapely Meshuggah a Sikth měly zásadní vliv pro vznik djentu. Za zakladatele se považuje Misha Mansoor z kapely Periphery. Mezi další nejznámější patří Animals as Leaders, Vildhjarta, Tesseract a jiné.\n"}
{"id": "901064", "url": "https://cs.wikipedia.org/wiki?curid=901064", "title": "Pal Benko", "text": "Pal Benko\n\nPal Benko (maďarsky Pál Benkő; 15. července 1928, Amiens, Francie – 26. srpna 2019 Budapešť, Maďarsko) byl maďarský šachový velmistr. Ačkoliv se Pal Benko narodil ve Francii, své dětství strávil v Maďarsku a ve dvaceti letech vyhrál maďarské mistrovství. V roce 1958 dokázal přes Island emigrovat do USA, kde pokračoval ve své šachové kariéře. Jako jediný hráč v historii dokázal osmkrát vyhrát nebo přinejmenším dosáhnout na dělené první místo na americkém mistrovství.\n\nSvých největších úspěchů však dosáhl v různých týmových soutěžích. Jako reprezentant Maďarska dosáhl skvělých výsledků na šachové olympiádě v roce 1956 a na studentské šachové olympiádě v roce 1957. Jako reprezentant USA dále exceloval, v roce 1962 si z olympiády odvezl stříbrnou medaili za svůj individuální výkon. V roce 1966 pak pomohl Spojeným státům americkým k druhému místu.\n\nJeho jméno nese několik šachových otevření a v šachových kruzích je Benko stále uznáván pro svou práci v oblasti šachových koncovek a studií. V roce 1993 byl v USA uveden do šachové síně slávy.\n\n"}
{"id": "901065", "url": "https://cs.wikipedia.org/wiki?curid=901065", "title": "Artur Jusupov", "text": "Artur Jusupov\n\nArtur Jusupov (* 13. února 1960, Moskva, Sovětský svaz) je německý šachový velmistr, šachový spisovatel a také šachový trenér.\n\nArtur Jusupov se naučil hrát šachy v šesti letech. Později hrál šachy v Pionýrském paláci v Moskvě, kde byl trénován Michailem Botvinnikem. V roce 1977 vyhrál juniorské mistrovství světa a tím automaticky získal titul Mezinárodního mistra, přičemž velmistrem se stal v roce 1980. \n\nJusupov skončil druhý na jeho prvním mistrovství SSSR (za Jefimem Gellerem). Výsledky z mezinárodních turnajů v další dekádě zahrnovaly první místo v Esbjergu v roce 1980, první místo v Jerevanu 1982, čtvrté v Linares 1983, první místo na Mezipásmovém turnaji v šachu v Tunisu v roce 1985, jako první skončil na turnaji kandidátů v Montpellier a obsadil třetí místo v 1988 v Linares. Také v roce 1986 vyhrál Otevřené mistrovství Kanady. \n\nDo této doby se také Jusupov snažil kvalifikovat na Mistrovství světa, třikrát se dostal až do semifinále, pokaždé byl však poražen. Poprvé v roce 1986 Andrejem Sokolovem, podruhé v roce 1989 Karpovem, potřetí v roce 1992, kdy byl poražen Janem Timmanem.\n\nNa počátku 90. let se jednoho dne vrátil do svého moskevského bytu a přišel na zloděje. Během boje, který vypukl, byl postřelen a jen se štěstím přežil. Brzy poté se rozhodl přestěhovat do Německa, které zůstalo jeho domovem. \n\nMezi další úspěchy patří: První místo v Hamburku v roce 1991, první místo v Amsterdamu v roce 1994 a druhé místo v Horgenu v roce 1994. V této době hrál svoje nejsilnější šachy, jeho Elo dosáhlo 2680. Byl také na Otevřeném Světovém turnaji, kde sdílel první místo s osmi jinými šachovými hráči. Též vyhrál v Basileji Rapid 2005 a v Altenkirchenu v roce 2005, kde se stal německým šampionem.\n\nV roce 1999 publikoval knihu o Ruské obraně. V té době byl nejvíce uznávaným autorem o zahájeních, a jeho kniha široce zpracovávala tuto hru. Také byl uznávaným odborníkem na Laskerovu obranu odmítnutého dámského gambitu.\n\n\"Účelnost\" a \"síla mysli\" jsou dvě Jusupovovy vlastnosti, podle Alexeje Suetina, který ho popsal jako \"hráče s racionálním, pozičním stylem. Chlubí se velkými technickými dovednosti v koncovce a detailní znalostí jeho obvyklých zahájení. Nejméně ze všech se spoléhá na inspiraci; každý jeho tah je založen na pracovité studii.\"\n\nPo celou dobu jeho hráčské kariéry, Jusupova trénoval mezinárodní mistr Markem Dvoreckým, který byl považován za předního světového šachového trenéra. Jusupov otevřeně uznává, že pod Dvoreckého vedením dosáhl největších úspěchů. Spolupráce, která se mezi nimi vytvořila, vedla k tomu, že založili vlastní šachovou školu. Mezi studenty školy patřili silní velmistři Pjotr Svidler, Sergej Movsesjan a Vadim Zvjagincev. V roce 2005 mu FIDE udělila titul \"Senior Trainer\" (nejvyšší trenérské ocenění).\n\nJusupov byl také častým přispěvatelem do knih Dvoretskyho. Mimo to pomáhal Péterovi Lékovi a Višvanáthanu Ánandovi při jejich snahách o získání titulu šachového mistra světa. Je přítelem a tréninkovým společníkem ruského šachového velmistra Sergeje Dolmatova. Dolmatov byl dalším chráněncem Dvoreckého a jako Jusupov se stal juniorským mistrem světa (v roce 1978).\n\n"}
{"id": "901067", "url": "https://cs.wikipedia.org/wiki?curid=901067", "title": "Mistrovství Evropy v basketbalu žen 1968", "text": "Mistrovství Evropy v basketbalu žen 1968\n\n11. mistrovství Evropy v basketbalu žen proběhlo v dnech 5. – 15. července v Itáliii.\n\nTurnaje se zúčastnilo 12 týmů, rozdělených do tří čtyřčlenných skupin, z nichž první dva postoupili do finálové skupiny, kde se hrálo o medaile. Týmy, které v základních skupinách skončily na třetím a čtvrtém místě hrály o 7. - 12. místo. Mistrem Evropy se stalo družstvo Sovětského svazu.\n\n Nizozemsko - Německo 48:36 (16:19)\n\n5. července 1968 – Catania\n\n5. července 1968 – Catania\n\n6. července 1968 – Catania\n\n6. července 1968 – Catania\n\n7. července 1968 – Catania\n\n7. července 1968 – Catania\n NDR - Francie 61:46 (29:17)\n\n5. července 1968 – Ragusa\n\n5. července 1968 – Ragusa\n\n6. července 1968 – Ragusa\n\n6. července 1968 – Ragusa\n\n7. července 1968 – Ragusa\n\n7. července 1968 – Ragusa\n Bulharsko - Rumunsko 52:49 (25:23)\n\n5. července 1968 – Palermo\n\n5. července 1968 – Palermo\n\n6. července 1968 – Palermo\n\n6. července 1968 – Palermo\n\n7. července 1968 – Palermo\n\n7. července 1968 – Palermo\n Jugoslávie - Polsko 59:47 (32:25)\n\n9. července 1968 – Messina\n\n9. července 1968 – Messina\n\n9. července 1968 – Messina\n\n10. července 1968 – Messina\n\n10. července 1968 – Messina\n\n10. července 1968 – Messina\n\n11. července 1968 – Messina\n\n11. července 1968 – Messina\n\n11. července 1968 – Messina\n\n12. července 1968 – Messina\n\n12. července 1968 – Messina\n\n12. července 1968 – Messina\n\n13. července 1968 – Messina\n\n13. července 1968 – Messina\n\n13. července 1968 – Messina\n\n14. července 1968 – Messina\n\n14. července 1968 – Messina\n\n14. července 1968 – Messina\n\n15. července 1968 – Messina\n\n15. července 1968 – Messina\n\n15. července 1968 – Messina\n ČSSR - Francie 54:49 (20:19)\n\n9. července 1968 – Ragusa\n\n9. července 1968 – Ragusa\n\n9. července 1968 – Ragusa\n\n10. července 1968 – Ragusa\n\n10. července 1968 – Ragusa\n\n10. července 1968 – Ragusa\n\n11. července 1968 – Ragusa\n\n11. července 1968 – Ragusa\n\n11. července 1968 – Ragusa\n\n13. července 1968 – Ragusa\n\n13. července 1968 – Ragusa\n\n13. července 1968 – Ragusa\n\n14. července 1968 – Ragusa\n\n14. července 1968 – Ragusa\n\n14. července 1968 – Ragusa\n1. SSSR\n2. Jugoslávie\n3. Polsko\n"}
{"id": "901068", "url": "https://cs.wikipedia.org/wiki?curid=901068", "title": "In Search of Elusive Little Comets", "text": "In Search of Elusive Little Comets\n\nIn Search of Elusive Little Comets je debutové album britské indie rockové skupiny Little Comets. Album vyšlo 31. ledna 2011 ve formátu CD a ve formátu digitálního stažení. Album obsahuje čtyři singly: \"Adultery\", \"One Night in October\", \"Isles\" a \"Joanna\". Deska obdržela rozlišná hodnocení kritiků a v britské hitparádě UK Albums Chart se nejvýše umístila na 54. místě.\n\n"}
{"id": "901069", "url": "https://cs.wikipedia.org/wiki?curid=901069", "title": "Musée-Placard d'Erik Satie", "text": "Musée-Placard d'Erik Satie\n\nMusée-Placard d'Erik Satie (\"Skříňové muzeum Erika Satieho\") bylo muzeum v Paříži. Nacházelo se v 18. obvodu v ulici \"Rue Cortot\". Muzeum se zaměřovalo na život a tvorbu francouzského hudebního skladatele a klavíristy Erika Satieho (1866-1925).\n\nMuzeum bylo zřízeno v pokoji, ve druhém patře domu č. 6 v ulici \"Rue Cortot\", kde skladatel žil v letech 1896-1898. Satie obýval v tomto domě různé byty v letech 1890-1898. Muzeum, které bylo zřízeno v pokoji o rozměrech 3×3 metry, bylo uzavřeno v roce 2008. Malé rozměry pokoje daly název i muzeu.\n\n"}
{"id": "901070", "url": "https://cs.wikipedia.org/wiki?curid=901070", "title": "Musée du Fumeur", "text": "Musée du Fumeur\n\nMusée du Fumeur (\"Muzeum kuřáka\") je soukromé muzeum v Paříži. Nachází se v 11. obvodu v ulici \"Rue Pache\". Muzeum se specializuje na předměty spojené s kuřáctvím.\n\nMuzeum bylo otevřeno v roce 2011 na ploše 60 m.\n\nSoukromá sbírka představuje návštěvníkům tabákové i opiové dýmky, bongy, vodní dýmky, indiánské kalumety, doutníky, tabatěrky, vzorky tabáků, ale také rytiny, fotografie a filmy s námětem kouření nebo botanická vyobrazení tabáku.\n"}
{"id": "901072", "url": "https://cs.wikipedia.org/wiki?curid=901072", "title": "Life is Elsewhere", "text": "Life is Elsewhere\n\nLife is Elsewhere je druhé studiové album britské indie rockové skupiny Little Comets. Album vyšlo dne 15. října 2012. Obsahuje tři skladby, které se již objevily na předcházejícím EP: \"Worry\", \"Jennifer\" a \"A Little Opus\".\n\n"}
{"id": "901073", "url": "https://cs.wikipedia.org/wiki?curid=901073", "title": "Shooting Star", "text": "Shooting Star\n\nShooting Star je osmnáctá epizoda čtvrté série amerického hudebního televizního seriálu \"Glee\" a v celkovém pořadí osmdesátá čtvrtá epizoda tohoto seriálu. Napsal ji Matthew Hodgon, režíroval ji Bradley Buecker a poprvé se vysílala ve Spojených státech dne 11. dubna 2013 na televizním kanálu Fox.\n\nVedoucí školního sboru Will Schuester (Matthew Morrison) učiní „Poslední šance“ jako téma týdne poté, co Brittany Pierce (Heather Morris) oznámí, že věří, že asteroid zasáhne jejich město. Brittany později sdělí Becky Jackson (Lauren Potter), že bude již brzy maturovat a Becky se začne bát, co se bude dít po Brittanině odchodu, ale Brittany ji upokojí, že bude v pořádku, když se na to připraví. Mezitím trenérka fotbalu Shannon Beiste (Dot-Marie Jones) prozradí Willovi své opravdové city k němu, ale ten jí řekne, že se dal zpět dohromady s Emmou Pillsbury (Jayma Mays) a nechává Shannon se zlomeným srdcem.\n\nRyder Lynn (Blake Jenner) spatří Katie Fitzgerald (Ginny Gardner), dívku, se kterou si píše a do které se zamiloval a vede ji do místnosti sboru, kde ji vyzná lásku písní „Your Song“. Zjistí ale, že dívčino jméno je Marissa a s Ryderem si nepsala, někdo jiný používal fotky Marissy a představoval se jako \"Katie\". Ryder se rozhodne zjistit, kdo je ta \"Katie\", které řekl veškerá svá tajemství a obavy a zorganizuje setkání s ní následující den před místností sboru. Mezitím Sam Evans (Chord Overstreet) oznámí veřejně svou lásku k Brittany a v hale se jí dvoří s písní „More Than Words\", ale ona se svými vlastními pocity bojuje a místo toho věnuje píseň své kočce, Lordovi Tubbingtonovi, protože si myslí, že on je zanedbáván kvůli jejímu vztahu se Samem.\n\nKdyž se sbor shromáždí v posluchárně, jsou slyšet dva výstřely s pistole a škola se zamyká a Brittany uvízne na dívčích záchodcích. Will a Bieste se snaží studenty uklidnit, ale Sam se rozhodne vrátit se pro Brittany. Will poté nechá studenty v péči Beiste a přivádí Brittany a dva další studenty do posluchárny. Mezitím Ryder volá na Katiin telefon a dozví se, že je v posluchárně. Artie Abrams (Kevin McHale) podporuje členy sboru, aby nahráli své poslední pozdravy pro své rodiny v případě, že nepřežijí. Nicméně po několika hodinách od uzamčení školy policie vyčistí areál a studenti mohou odejít.\n\nPoté, co se policii nepodaří najít zbraň, tak trenérka roztleskávaček Sue Sylvester (Jane Lynch) oznámí, že zbraň patřila jí a selhala - je to však lež a snaží se zakrýt vinu Becky, která zbraň ve skutečnosti ukradla od svého otce a přinesla si jí do školy, aby byla připravená. Ředitel Figgins (Iqbal Theba) je nucen Sue vyhodit, ale Will je nadále přesvědčen o její nevině. Will také vytvoří profil pro Beiste na internetové seznamce a je překvapen, že z jednoho z jejích nápadníků se vyklube bývalý školní fotbalový trenér Ken Tanaka (Patrick Gallagher). Sam překvapuje Brittany, když jí jako dárek dává další kočku, Lady Tubbington a Brittany mu konečně také vyzná lásku.\n\nRyder jde do místnosti sboru i následující den, ale \"Katie\" se neukáže. Poté se vrátí do haly a připojí se ke svým přátelům v písni „Say\", během kterého se vzájemně uklidňují ohledně traumatických zkušeností.\n\n"}
{"id": "901075", "url": "https://cs.wikipedia.org/wiki?curid=901075", "title": "Gumboy: Crazy Adventures", "text": "Gumboy: Crazy Adventures\n\nGumboy: Crazy Adventures je česká počítačová hra z roku 2006. Vytvořilo ji studio Cinemax. Jedná se o logickou arkádu stavící na propracovaném fyzikálním modelu. Později vyšel , freeware verze hry. V roce 2008 vyšlo pokračování jménem Gumboy Tournament, které se soustředilo na multiplayer.\n\nHráč ovládá rotaci koule a snaží se s ní splnit úkol, který v dané misi má. Většinou jde o donesení určitého počtu věcí do daného místa. Následně se otevře konec levelu. Je také možno sbírat různé power-upy, které mění tvar, či jiné vlastnosti (například gravitace), koule.\n\n"}
{"id": "901077", "url": "https://cs.wikipedia.org/wiki?curid=901077", "title": "Rubens Ometto Silveira Mello", "text": "Rubens Ometto Silveira Mello\n\nRubens Ometto Silveira Mello (*1951 Piracicaba, Brazílie) je miliardář. Narodil se v roce 1951 v Brazílii. V roce 1972 získal titul Bc. na Polytechnické škole Univerzity v São Paulu. V současnosti je vedoucí a CEO ve společnosti Cosan, obchodující s etanolem.\n"}
{"id": "901078", "url": "https://cs.wikipedia.org/wiki?curid=901078", "title": "Seznam ultraprominentních vrcholů ve východním Himálaji", "text": "Seznam ultraprominentních vrcholů ve východním Himálaji\n\nToto je seznam ultraprominentních vrcholů ve východním Himálaji. Ultraprominentní vrchol je vrchol s topografickou prominencí nad 1500 m.\n\n"}
{"id": "901081", "url": "https://cs.wikipedia.org/wiki?curid=901081", "title": "Amahl a noční návštěvníci", "text": "Amahl a noční návštěvníci\n\nAmahl a noční návštěvníci (v anglickém originále ) je jednoaktová dětská opera italsko-amerického skladatele Giana Carla Menottiho na vlastní libreto z roku 1951. Je to první opera napsaná výslovně pro televizi, konkrétně pro NBC (National Broadcastin Corporation) Opera Television Theater. Poprvé byla vysílána 24. prosince 1951 a poté dlouho každoročně ve vánočním čase. Lze ji však provádět i scénicky (poprvé 21. února 1952 ji v Indiana University School of Music v Bloomingtonu zahrál soubor New York City Opera). Její uvádění malými a amatérskými divadly se stalo součástí americké vánoční tradice a dodnes je nejhranější Menottiho operou.\nNenáročná Menottiho opera se vedle televize rozšířila zejména do malých amerických divadel a hrají ji často školy, církevní instituce nebo amatérská sdružení, a to zejména v době vánoc. Podle autoritativní encyklopedie \"The New Grove Dictionary of Opera\" patří k nejhranějším operám 20. století. Např. podle průzkumu amerických divadel za sezóny 1976/78 byla s 587 představeními nejhranější soudobou operou v USA (před rovněž Menottiho \"Mediem\"). Četná představení v novější době registruje databáze Opera America, přitom je omezena na inscenace profesionální, která tvoří malou část nastudování.\n\nOpera záhy pronikla i do Evropy, nejprve do Itálie (\"Amahl e i visitori notturni\", 1953 Florencie, 1954 Benátky, Řím). V Německu byla nejprve hrána jako \"Micha und die Könige\" (Freiburg im Breisgau 1953, překlad Theresia Mutzenbecher), teprve později v překladu Kurta Honolky jako \"Amahl und die nächtlichen Besucher\", která se dosud příležitostně hraje, stejně jako verze francouzská (\"Amahl et les visiteurs de la nuit\" nebo \"Amahl et les visiteurs du soir\"), polská (\"Amahl i nocni goście\" nebo \"Amahl i goście nocy\") a další. V českých zemích však dosud hrána nebyla.\n\nFlétna, dva hoboje, klarinet, fagot, lesní roh, trubka, bicí souprava, harfa, klavír, smyčce; alternativní verze: dva klavíry.\n\nScéna zobrazuje vnitřek i vnějšek chudičkého obydlí. Je noc a na nebi jasně září betlémská hvězda. Amahl, chromý chlapec, sedí na zápraží a hraje na svou píšťalu. Jeho matka, zmožená domácí prací, volá hocha domů, potože je čas spát a venku je chladno. Amahl se snaží vymluvit, ale nakonec uposlechne matčina rázného příkazu. Přibelhá se o berličce dovnitř a vypráví matce o tom, jaká je krásná noc a jak velká hvězda září přímo nad jejich domem (árie Amahla \"Oh, Mother, you should go out and see!\"). Ale matka mu nevěří a je unavena Amahlovými věčnými výmysly (árie matky \"Stop bothering me!... First it was a leopard\"). Amahl si však stojí na svém… Na oba doléhá bída, nevědí co jíst ani čím zatopit a brzy budou muset jít žebrotou. Amahl matku utěšuje: to nebude špatný život, podívají se do světa, on bude hrát na svou píšťalum ona bude zpívat a bude jim dobře (árie \"Don't cry, Mother dear\"). Potom se oba uloží ke spánku.\n\nZdálky se k chatrči nocí blíží tři králové v doprovodu statného pážete (píseň tří králů \"From far away we come\"). Amahl vstane a sleduje je z okna. Brzy celý průvod dorazí k jeho domu a klepe na dveře. Matka posílá Amahla otevřít, ale když ten hlásí, že na prahu stojí jeden – dva – dokonce tři králové, hodlá mu za vymýšlení zase vyčinit. Její hněv se změní v úžas, když sama urozené hosty spatří. Králové ji žádají o místo k odpočinku. Matka má jen málo, co by jim nabídla, ale ráda je přijímá. Důstojný Melichar, dobromyslný a nahluchlý Kašpar i exotický Baltazar se u ní obřadně usadí. Amahl nejprve hovoří s Baltazarem a popisuje mu, jak byl kdysi pastýřem, ale postupně museli rozprodat všechny ovce i kozy (arioso Amahla \"I was a shepherd, I had a flock of sheep\"). Rozhovor s Kašparem je pro jeho nedoslýchavost obtížnější, ale za to král Amahlovi ukáže svou truhlu plnou magických drahokamů, korálů a lékořice, již chlapci nabídne (árie Kašpara \"This is my box, this is my box\").\n\nMatka pošle Amahla svolat ostatní pastýře, aby přinesli vzácným návštěvníkům pohoštění. Přitom sleduje poklady – zlato, kadidlo a myrhu – které králové nesou. Ti jí vysvětlují, že jsou to dary pro královské dítě, k němuž jim cestu ukazuje hvězda na východě. Amahlova matka přitom myslí na své vlastní dítě, které si nezadá žádným královským dítětem, a přesto mu nikdo dary nepřináší (kvartet \"Have you seen a Child\").\n\nNa Amahlovo svolání se sbíhají pastýřové (dětský sbor \"Emily, Emily, Michael, Bartholomew\"). Na matčino vyzvání vcházejí dovnitř a předávají králům své dary (sbor \"Olives and quinces, apples and raisins\") a poté pro pobavení hostí tančí. Baltazar jim jménem králů poděkuje a pastýři odcházejí s přáním dobré noci. Králové se ukládají k spánku. Chlapec se nesměle ptá krále Kašpara, zda mezi jeho kouzelnými kameny není nějaký, který by uzdravil jeho chromé nohy – ale Kašpar neslyší a Amahl nenaléhá…\n\nKrálové i páže, které hlídá truhlici s poklady, usnou. Jen matka zůstává vzhůru. Fascinovaně pozoruje zlato: zdalipak ti boháči vědí, jaká je těžká chudoba, hlavně pro její nemocné dítě. Říká si, že když jen něco z pokladu odebere, nikdo nic nepozná (árie \"All that gold! All that gold!!\"). Ale páže ji neomylně přistihne, uchopí za ruku a všechny vzburcuje. Amahl o berli brání svou matku před mohutným pážetem a současně prosí krále Kašpara o pomoc (Amahlova árie \"Don't you dare! Don't you dare!\").\n\nKrál Melichar říká matce, aby si zlato nechala: dítě, ke kterému jdou, zlato nepotřebuje, protože postaví své království na lásce (árie \"Oh, woman, you can keep the gold\"). Zahanbená matka vrací všechno zlato. Na takového krále celý život čekala, kéž by mu mohla sama poslat nějaký dar. Amahl má nápad: jeho jediným majetkem je berla, kterou si sám vyřezal, a tu pošle zázračnému dítěti. Když ji odevzdává králům, najednou si povšimne, že dokázal udělat pár kroků bez ní – ba dokonce chodí, běhá, skáče, tančí. Králové komentují zázrak, znak přízně Božího dítěte. Amahl prosí, aby mohl jít s králi. Matka po zdráhání svoluje, když se králové zaváží, že chlapce přivedou v pořádku zase domů. Amahl s matkou si navzájem udělují poslední pokyny a loučí se. Králové se vydávají opět na cestu, Amahl jim k tomu hraje na píšťalu a pastýři je vyprovázejí zpěvem (sbor \"Come, oh, shepherd, come outside\").\n\n\n"}
{"id": "901082", "url": "https://cs.wikipedia.org/wiki?curid=901082", "title": "Čestný odznak Za vědu a umění", "text": "Čestný odznak Za vědu a umění\n\nČestný odznak Za vědu a umění (německy \"Österreichisches Ehrenzeichen für Wissenschaft und Kunst\") a Čestný kříž Za vědu a umění (německy \"Ehrenkreuz für Wissenschaft und Kunst\") je vysoké rakouské vyznamenání, udělované za zásluhy v oblasti vědy a kultury.\n\nJedná se o jedno vyznamenání v různých stupních. \"Čestný odznak Za vědu a umění\" je nejvyšší stupeň, který se nosí na stuze kolem krku. Počet žijících vyznamenaných je omezen na 36 Rakušanů a 36 cizinců, přičemž v každé této skupině je 18 vyznamenaných za vědu a 18 za umění. Doposud bylo takto vyznamenáno asi 200 osob, mimo jiné Otto Hahn, Elias Canetti, Karl Raimund Popper a Václav Havel.\n\nDruhým stupněm je \"Čestný kříž Za vědu a umění I. stupně\", který je připínací a nosí se na levé straně hrudi.\n\nTřetím, nejnižším stupněm je \"Čestný kříž Za vědu a umění\", který se nosí na prsou na červené stuze.\n\nPočet vyznamenaných čestným křížem obou stupňů není omezen a mezi jeho nositele patřil například Frank Sinatra, Ronny Reich, Zdeněk Kučera a Boris Pahor.\n\nVyznamenání ideově, heslem a barvou stuhy navazuje na Rakousko-Uherské Vyznamenání za umění a vědu.\n\n"}
{"id": "901084", "url": "https://cs.wikipedia.org/wiki?curid=901084", "title": "Mnichovický potok", "text": "Mnichovický potok\n\nMnichovický potok je název více vodních toků:\n\n"}
{"id": "901087", "url": "https://cs.wikipedia.org/wiki?curid=901087", "title": "Řád společníků cti", "text": "Řád společníků cti\n\nŘád společníků cti (: \"Order of the Companions of Honour\") je řád udělovaný britskou královnou Alžbětou II. za zásluhy v oblasti umění, literatury, vědy, politiky a průmyslu, přičemž je určen občanům zemí Commonwealthu.\n\nZaložil jej v roce 1917 král Jiří V. jako nižší obdobu Řádu Za zásluhy. Má jen jeden stupeň a nosí se u krku, přičemž nositel nemá žádný zvláštní titul či postavení, pouze může užívat post-nominal letters CH.\n\nSestává ze Suveréna (krále) a ne více než 65 členů. Členů z Velké Británie může být 45, z Austrálie 7, z Nového Zélandu 2 a z ostatních zemí Commonwealthu 11. Cizinci mohou být jmenováni čestnými členy.\n\nMezi významné nositele patří Stephen Hawking, Judi Denchová, Peter Higgs, Henry Moore a David Attenborough.\n\n"}
{"id": "901088", "url": "https://cs.wikipedia.org/wiki?curid=901088", "title": "Hostice (okres Rimavská Sobota)", "text": "Hostice (okres Rimavská Sobota)\n\nHostice ( ) jsou obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 1 029 obyvatel. V roce 2001 se 87 % obyvatel hlásilo k maďarské národnosti.. Území obce sousedí s Maďarskem.\n"}
{"id": "901091", "url": "https://cs.wikipedia.org/wiki?curid=901091", "title": "Imperiální řád Za zásluhy", "text": "Imperiální řád Za zásluhy\n\nImperiální řád Za zásluhy (: \"Imperial Service Order\") byl britský řád, založený Eduardem VII. v roce 1902, který byl udělován při odchodu do důchodu úředníkům a účetním za dlouhou službu v Britském impériu.\n\nBěžně byl udělován po 25 letech bezchybné služby, ale lhůta mohla být zkrácena na 16 let při službě v nezdravých podmínkách. Uděloval se ženám i mužům. Řád měl pouze jeden stupeň – společník (\"Companion\"). Post-nominal letters za jménem jsou \"ISO\".\n\nV roce 1993 britská vláda rozhodla nepokračovat v jeho udělování, a nominuje na něj pouze Papua-Nová Guinea.\n\n"}
{"id": "901095", "url": "https://cs.wikipedia.org/wiki?curid=901095", "title": "Řád sv. Patrika", "text": "Řád sv. Patrika\n\nŘád svatého Patrika (: oficiálně \"Most Illustrious Order of Saint Patrick\") byl založen v roce 1783 králem Jiřím III. jako nejvyšší řád Irského království a byl určen irským šlechticům.\n\nPatronem řádu je Svatý Patrik a heslo QUIS SEPARABIT? znamená \"Kdo nás rozdělí?\" (Irsko od Anglie). Byl třetím nejvyšším rytířským řádem Spojeného království, po Podvazkovém řádu a Řádu bodláku. Byl udělován pouze irským šlechticům a členům královské rodiny.\n\nPřestal být udělován v roce 1922 po vzniku Irského svobodného státu.\n\n"}
{"id": "901096", "url": "https://cs.wikipedia.org/wiki?curid=901096", "title": "Blažené patření", "text": "Blažené patření\n\nBlažené patření (latinsky visio beatifica) je v křesťanské teologii stav bezprostředního vidění (vnímání) Boha, který je v nebi dopřán andělům, svatým a těm, kteří zemřeli bez smrtelného hříchu. Jeho důsledkem je taková láska k Bohu, která ze své podstaty vylučuje možnost hřešit.\n"}
{"id": "901106", "url": "https://cs.wikipedia.org/wiki?curid=901106", "title": "Panzer 61", "text": "Panzer 61\n\nPanzer 61, neboli Pz-61, je švýcarský střední tank, předchůdce tanku Panzer 68. V padesátých letech dostala švýcarská armáda kolem 300 tanků Centurion, které vystřídal Panzer 61. To se neukázalo jako dobrý nápad a v roce 1979 byl Panzer 61 vyřazen. První kusy nového tanku Panzer 61 měly švýcarský kanón ráže 90 mm, ale později nesly britský kanón L7 ráže 105 mm.\n\n\"Zbraně 20. století : 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n"}
{"id": "901109", "url": "https://cs.wikipedia.org/wiki?curid=901109", "title": "John Tanner", "text": "John Tanner\n\nJohn Tanner (1780 – 1846) byl lovec a tlumočník, autor knihy V indiánském zajetí – \"Život a příběhy Johna Tannera\" (A Narrative of the Captivity and Adventures of John Tanner).\n\nV dětství byl unesen bojovníky z indiánského kmene Šónyjů, kteří ho prodali náčelnici kmene Odžibvejů, mezi nimiž pak prožil zhruba tři desítky let pod indiánským jménem \"Shaw-shaw-wa-be-na-se\". Oženil se s Indiánkou a stal se proslulým lovcem a válečníkem proti znepřáteleným Siouxům. Po návratu do bílé civilizace pracoval zprvu jako skaut, tlumočník a průvodce, později jako obchodník s kožešinami.\n\nJeho vzpomínky literárně zpracoval dr. Edwin James (1797-1861), botanik, geolog a geograf, který prozkoumával Západ severoamerického kontinentu. Kniha vyšla r. 1830, stále je vydávána a byla přeložena do několika jazyků včetně češtiny. Stejně jako není jistý rok Tannerova narození, potvrzené není ani datum jeho úmrtí, neboť r. 1846 zmizel za dodnes nevysvětlených okolností.\n\n"}
{"id": "901110", "url": "https://cs.wikipedia.org/wiki?curid=901110", "title": "Mercurial", "text": "Mercurial\n\nMercurial je multiplatformní, verzovací nástroj pro vývoj softwaru. Převážná část je napsána v jazyce Python, obsahuje ale i binární část diff napsanou v jazyce C.\nMůže být používán s operačním systémem Windows, stejně jako se systémy typu Unix (jako Linux, FreeBSD či macOS).\nMercurial je určen primárně pro použití v příkazovém řádku, dostupné jsou ale i grafická uživatelská rozhraní.\nVeškeré operace nástroje Mercurial jsou volány v podobě parametrů hlavního příkazu hg. (pozn. Zkratka hg představuje chemickou značku prvku Rtuť.)\n\nHlavní cíle Mercurialu:\nVšechny tyto body by měl Mercurial dosáhnout při zachování celkové jednoduchosti. Obsahuje rovněž webové rozhraní.\nMercurial pamatoval na uživatele SVN pro jejich jednodušší přechod.\nAutor a hlavní vývojář Mercurial je Matt Mackall.\nNástroj je vydán jako free software s licencí GNU GPL v2.\n\nMercurial používá k označení revizí SHA-1 hash.\nPro přístup k repozitářům po síti používá Mercurial protokol založený na HTTP, který snižuje opakovaní identických dotazů, vytváření nových spojení a množství přenesených dat.\nMercurial může používat i ssh, kde je protokol rovněž podobný HTTP.\nAutomaticky používá Mercurial 3cestný merge před voláním externích spojovacích nástrojů.\n\nAutor Mackall poprvé představil Mercurial 19. dubna 2005. Jeho podnětem byla zpráva ze stejného měsíce, ve které Bitmover oznamuje ukončení šíření bezplatné verze BitKeeper,\ntj. nástroje pro kontrolu verzí používaného v projektu kernelu Linux.\nMackall se rozhodnul napsat distribuovaný verzovací nástroj, který BitKeeper v tomto projektu nahradí.\nProjekt vývoje Mercurial byl zahájen několik dnů po zahájení projektu Git, iniciovaného Linusem Torvaldsem se stejným cílem.\nProjekt kernel Linux se rozhodl používat Git raději než Mercurial, nicméně ten je v současné době používán ve spoustě jiných projektů (viz níže).\nV jednom svém příspěvku Matt Mackall vysvětluje, jak bylo jméno \"Mercurial\" vybráno:\n\"Krátce před vystavením první verze jsem četl článek o probíhajícím debaklu Bitkeeperu, kde byl Larry McVoy popsán jako \"mercurial\" (ve smyslu \"nestálý\"). Protože to nabízelo více významů, jednoduchou zkratku a také protože to zapadalo do schématu mých dřívějších použitých názvů (podívejte se na moji emailovou adresu), klaplo to okamžitě. Mercurial byl tím pádem pojmenován na počest Larryho. Nevím, zda to samé platí pro název Git.\"\n\nNa obrázku jsou znázorněny nejvýznamnější operace v Mercurialu a jejich vztah k celkovému konceptu.\nGUI rozhraní pro Mercurial:\nPředstavuje rozšíření samotného Mercurialu a je součástí oficiální verze.\nZobrazuje orientovaný acyklický graf změn v repozitáři Mercurialu.\nHgk může být spuštěn příkazem codice_1, pokud je toto rozšíření povoleno. Hgk byl původně založen na obdobném nástroji pro Git nazvaném gitk.\nNástupce Hgk se jmenuje hgview, je napsán pouze v Pythonu a nabízí rozhraní GTK+ i Qt.\n\n\nTortoiseHg je rozšířením příkazů Mercurial a obsahuje skupinu dalších aplikací pro Mercurial.\nJe k dispozici pro Windows Explorer a GNOME Nautilus.\nPro systém macOS, Objective-C 2.0, spustitelný v macOS verze 10.5 a vyšších.\nDalší GUI pro macOS \"jehož cílem není kompletně nahradit použití Mercurialu v příkazovém řádku, ale jen usnadnit nejpoužívanější operace Mercurial\". Pro macOS 10.4 a vyšší.\nMacHg je bezplatné, rychlé a multivláknové rozhraní pro macOS, verze 10.6 nebo vyšší.\nDalší freeware GUI pro macOS, podporuje Mercurial i Git.\nFreeware klient typu TUI pro Linux a Windows (s použitím cygwin).\n\n\n\n"}
{"id": "901111", "url": "https://cs.wikipedia.org/wiki?curid=901111", "title": "Jan Karski", "text": "Jan Karski\n\nJan Karski (24. dubna 1914 – 13. července 2000) byl polský odbojář za druhé světové války a profesor na Univerzitě v Georgetownu. V letech 1942 a 1943 podal zprávu polské exilové vládě a západním spojencům o situaci v nacistickým Německem okupovaném Polsku, zvláště o likvidaci Varšavského gheta, a tajných nacistických koncentračních táborech.\n\nNarodil se jako Jan Kozielewski 24. dubna 1914 v Lodži. Byl vychován jako katolík a zůstal jím celý život. Vyrůstal v multikulturním prostředí, kde většina obyvatel byla židovského původu.\n\nPo ukončení základní školy pokračoval Kozielewski ve studiu na Univerzitě Jana Kazimierza ve Lvově (nyní na Ukrajině) a úspěšně ji ukončil promocí práva a diplomacie v roce 1935. Během povinné vojenské služby sloužil ve škole pro dělostřelecké důstojníky ve Volodymyr-Volynsku. Své vzdělání zakončil praxí v letech 1936 až 1938 na diplomatických postech v Německu, Švýcarsku a Spojeném království a vstoupil do diplomatických služeb. Po krátkém období stipendijního pobytu začal v lednu 1939 pracovat na polském Ministerstvu zahraničních věcí. Po vypuknutí druhé světové války byl Kozielewski mobilizován a sloužil u malé dělostřelecké jednotky ve východním Polsku. Byl zajat Rudou armádou. Podařilo se mu úspěšně zatajit svoji důstojnickou hodnost a tak byl jako řadový voják, za kterého se vydával, předán německé straně při výměně polských válečných zajatců. Tím si zachránil život, protože se tak vyhnul Katyňskému masakru.\n\nV září 1939 během cesty vlakem do zajateckého tábora v Generálním gouvernementu se Karskému podařil útěk a dostal se do Varšavy. Zde se připojil k Związek Walki Zbrojnej – prvnímu hnutí odporu v okupované Evropě a předchůdce Zemské Armády. Přijal pseudonym Jan Karski, který se stal později jeho skutečným jménem. Mezi další pseudonymy, které používal během druhé světové války, patřily: Piasecki, Kwaśniewski, Znamierowski, Kruszewski, Kucharski, a Witold. V lednu 1940 začal Karski organizovat kurýrní mise mezi polským podzemím a Polskou exilovou vládou, která sídlila v Paříži. Jako kurýr vykonal Karski několik tajných misí mezi Francií, Spojeným královstvím a Polskem. Během jedné z těchto misí byl v červenci 1940 po udání zatčen gestapem ve slovenské vesnici v Tatrách. Byl krutě mučen a z obavy aby nevyzradil tajemství se pokusil o sebevraždu. Proto byl převezen do nemocnice v Novém Sadci, ze které se mu podařilo s pomocí personálu uprchnout. Po krátkém období rehabilitace se vrátil do aktivní služby v Oddělení informací a propagandy velitelství Zemské armády.\n\nV roce 1942 byl Karski vybrán Cyrylem Ratajským, zástupcem polské exilové vlády, pro misi k předsedovi exilové vlády Wladislawu Sikorskému do Londýna. Karski měl za úkol kontaktovat Sikorského a další polské politiky a předat jim informace o nacistických zvěrstvech v okupovaném Polsku. Pro získání důkazů se Karski setkal s aktivistou Bundu (židovská socialistická strana) Leonem Feinerem a byl dvakrát propašován za pomoci židovské podzemní organizace do varšavského ghetta, aby na vlastní oči viděl, jak nacisté zachází s polskými Židy. V přestrojení za ukrajinskou stráž navštívil také vyhlazovací tábor Belzec. Aspoň si to tehdy myslel. Ve skutečnosti se dostal pravděpodobně pouze do \"Durchgangslager\" (třídící a přestupní místo) pro tábor Belzec ve městě Izbica Lubelska, které se nachází na půli cesty mezi Lublinem a Belzecem. Karski sám i mnoho historiků se kloní k tomuto vysvětlení.\n\nOd roku 1942 Karski podával zprávy polské, britské a americké vládě o situaci v okupovaném Polsku, především o zničení varšavského ghetta a vyvražďování Židů. Vyvezl také z Polska mikrofilm s informacemi o podzemním hnutí odporu a holokaustu evropských Židů v okupovaném Polsku. Polský ministr zahraničních věcí hrabě Edward Raczyński tak mohl poskytnout jedno z prvních a nejpřesnějších svědectví o holokaustu. Jeho zpráva nazvaná \"Hromadné vyvražďování Židů v Německem okupovaném Polsku\", adresovaná vládám Společnosti národů ze dne 10. prosince 1942, byla později publikována a šířena s dalšími dokumenty jako letáky.\n\nKarski se setkal s polskými exilovými politiky, včetně ministerského předsedy a členy politických stran jako Socialistická strana, Národní strana, Dělnická strana, Lidová strana, Všeobecný dělnický lidový svaz v Polsku - Bund a Poalei Zion. Měl také osobní rozhovor s britským ministrem zahraničních věcí Anthony Edenem, kterému detailně popsal to co viděl ve Varšavě a Belzecu. V roce 1943 se v Londýně setkal se známým novinářem Arthurem Koestlerem. Poté odcestoval do Spojených států, kde se setkal v roce 1943 s prezidentem Franklinem D. Rooseveltem a informoval ho o situaci v okupovaném Polsku.\n\nKarski se se Spojených státech setkal s mnoha vládními představiteli a význačnými osobnostmi, včetně soudce nejvyššího soudu Felixem Frankfurterem, Cordellem Hullem, Williamem Josephem Donovanem a Stephenem Wisem. Frankfurter, který byl ke zprávě skeptický, později uvedl: \"Neřekl jsem, že lhal. Řekl jsem, že mu nemůžu uvěřit. To je rozdíl.\" Karski dal svoji zprávu do médií, biskupům různých církví (také kardinálovi Samuelovi Stritchovi), zaměstnancům filmového průmyslu v Hollywoodu a umělcům, ale bez větší odezvy. Jeho výhrady k jaltské konferenci a upozornění na osud lidí bez vlasti, vedla po válce k založení Úřadu Vysokého komisaře OSN pro uprchlíky. V roce 1944 Karski vydal knihu \"Posel z Polska: Příběh tajného státu\", ve které popsal své zkušenosti z okupovaného Polska. Kniha měla úspěch (bylo plánováno i její zfilmování, k němu ale nedošlo), v USA se jí do konce války prodalo víc než 400 000 výtisků.\n\nKniha \"Má zpráva světu: Příběh tajného státu\" byla znovu vydána Georgetownskou univerzitou 18. března 2013. Při této příležitosti byla na stejné škole uskutečněna panelová diskuze o odkazu Jana Karského, které se zúčastnili mimo jiné bývalá americká ministryně zahraničních věcí Madeleine Albrightová, bývalý poradce pro otázky národní bezpečnosti USA Zbigniew Brzezinski, polský velvyslanec Ryszard Schnepf a rabín Harold S. White.\n\nPo válce odjel Jan Karski do USA, kde začal studovat na Georgetownské univerzitě. Studia úspěšně zakončil v roce 1952 doktorátem. V roce 1954 získal americké státní občanství. 40 let pak vyučoval na stejné univerzitě východoevropská studia a mezinárodní vztahy. Stal se významným členem profesorského sboru. V roce 1985 publikoval akademickou studii \"Velmoci a Polsko\".\n\nJeho pokusy zastavit holokaust vešly v širší známost v roce 1978, poté co francouzský filmař Claude Lanzmann natočil Karského svědectví pro svůj film \"Šoa\". Film měl premiéru v roce 1985 a přes slib, který Karski dostal, nezmiňuje jeho roli v informování světa o holokaustu. Ve své knize o Karském Wood a Jankowski uvádějí, že Karski napsal článek (vyšel v anglické, francouzské a polské verzi) \"Šoa, holokaust s předsudky\", ve kterém vyzval k natočení dalšího dokumentu, který by se věnoval jeho svědectví a pomoci Židům lidmi oceněnými titulem Spravedlivý mezi národy. V roce 1994 napsali E. Thomas Wood a Stanisław M. Jankowski knihu \"Karski: Jak se jeden muž pokusil zastavit holokaust\". V roce 2010 natočil Lanzmann dokumentární film \"Karského zpráva\", který obsahuje dříve vynechanou druhou část jeho rozhovoru s Karským.\n\nPo pádu komunismu v roce 1989 byla Karského role za 2. světové války oficiálně uznána i v Polsku. Obdržel nejvyšší polské civilní vyznamenání Řád bílé orlice a nejvyšší polské vojenské vyznamenání Řád Virtuti Militari. V roce 1965 se oženil se čtyřiapadesátiletou tanečnicí a choreografkou Polou Nirenskou, polskou Židovkou, jejíž rodina (kromě rodičů, kteří emigrovali do Izraele krátce před nacistickou invazí do Polska) zahynula během holokaustu. V roce 1992 spáchala sebevraždu. Jan Karski zemřel ve Washingtonu v roce 2000. Děti neměli.\n\nV interview s Hannah Rosen v roce 1995 se Karski vyjádřil k neschopnosti zachránit před holokaustem většinu Židů:\n\"Pro nacisty bylo jednoduché zabít Židy, a tak to udělali. Spojenci považovali záchranu Židů za nemožnou a příliš nákladnou, a tak ji neprovedli. Židé byli opuštěni všemi vládami, církvemi a společenstvími, ale tisíce jich přežilo díky pomoci tisíců občanů Polska, Francie, Belgie, Dánska a Holandska. Nyní každá vláda a církev říká, že se snažily Židům pomoci, protože si chtějí zachovat tvář. Ale nepomohly a šest milionů Židů zahynulo. Oni sami přežili. Nikdo neudělal dost.\"\n\nJan Karski zemřel na srdeční a ledvinové onemocnění v nemocnici Georgetownské univerzity. Je pochován na hřbitově Mount Olivet ve Washingtonu, D.C.\n\n2. června 1982 udělil Jad vašem Janu Karskému titul Spravedlivý mezi národy. V témže roce byl na třídě Spravedlivých mezi národy v památníku Jad vašem v Jeruzalémě zasazen strom s pamětní plaketou s jeho jménem.\n\nV roce 1991 byl vyznamenán Wallenbergovou medailí Michiganské univerzity. Sochy k jeho poctě byly umístěny v New Yorku na rohu 37. ulice a Madison Avenue (pojmenované jako \"Nároží Jana Karského\") a v Georgetownské univerzitě ve Washingtonu, D.C.\n\nDalší sochy sedícího Karského na lavičce, dílo polského sochaře Karola Badyny, jsou umístěny v Kielcích a Lodži v Polsku a v areálu Telavivské univerzity v Izraeli. Lavička s mluvícím Karským se připravuje ve Varšavě. Georgetovnská univerzita, Oregonská státní univerzita, Baltimorská židovská univerzita, Varšavská univerzita, Univerzita Marie Curie-Skłodowské a Lodžská universita vyznamenaly Jana Karského titulem doctor honoris causa.\n\nV roce 1994 obdržel izraelské čestné státní občanství jako ocenění jeho úsilí o záchranu polských Židů během holokaustu.\n\nByl navržen na Nobelovu cenu míru a krátce před smrtí se mu dostalo uznání Generálním shromážděním OSN.\n\nBývalý polský ministr zahraničních věcí Władysław Bartoszewski dne 27. ledna 2005 v projevu při příležitosti 60. výročí osvobození koncentračního tábora Auschwitz-Birkenau řekl: \"Polské hnutí odporu informovalo svobodný svět. Díky Janu Karskému a dalším byly na konci roku 1942 informovány vlády Spojeného království a Spojených států amerických o tom, co se v Auschwitz-Birkenau skutečně děje.\" \n\n"}
{"id": "901114", "url": "https://cs.wikipedia.org/wiki?curid=901114", "title": "Neunburg vorm Wald", "text": "Neunburg vorm Wald\n\nNeunburg vorm Wald je město v německé spolkové zemi Bavorsko, v zemském okrese Schwandorf ve vládním obvodu Horní Falc.\n\nŽije zde obyvatel.\n\n"}
{"id": "901116", "url": "https://cs.wikipedia.org/wiki?curid=901116", "title": "Alan Silva", "text": "Alan Silva\n\nAlan Silva (* 22. ledna 1939 Bermudy) je americký freejazzový kontrabasista a hráč na klávesové nástroje. Narodil se na Bermudách, ale ve svých pěti letech se svou matkou emigroval do USA, kde později získal i státní občanství. Původně se učil na trubku, ale později přešel ke kontrabasu. Koncem šedesátých let začal spolupracovat s Albertem Aylerem a vydal několik alb pod svým jménem. Spolupracoval s mnoha dalšími hudebníky, mezi něž patří Pharoah Sanders, Archie Shepp, Cecil Taylor, Dave Burrell nebo Sun Ra.\n\n"}
{"id": "901120", "url": "https://cs.wikipedia.org/wiki?curid=901120", "title": "Alice Munroová", "text": "Alice Munroová\n\nAlice Ann Munroová, (nepřechýleně Alice Ann Munro), rodným jménem Laidlawová (nepřechýlene Laidlaw) (* 10. července 1931, Wingham, Ontario) je kanadská spisovatelka, proslulá především svými povídkami.\n\nTřikrát získala nejprestižnější kanadské literární ocenění Governor General's Award (1968 za \"Dance of the Happy Shades\", 1978 za \"Who Do You Think You Are?\" a 1986 za \"The Progress of Love\") a roku 2009 i americkou Man Bookerovu cenu pro zahraniční autory. Většina jejích próz se odehrává v její rodné provincii Ontariu. Její povídka \"The Bear Came Over the Mountain\" byla roku 2006 zfilmována režisérkou Sarah Polleyovou pod názvem \"Away from Her\". Film byl nominován na Oscara v kategorii nejlepší adaptovaný scénář.\n\nV roce 2013 jí byla udělena Nobelova cena za literaturu, přičemž byla označena za „mistryni současné povídky“ s výjimečně vyvinutým pozorovacím talentem a stylově se blížící k ruskému prozaikovi Čechovovi. Stala se tak vůbec první Kanaďankou, která obdržela Nobelovu cenu, a třináctou ženou oceněnou za literaturu.\n\nAlice Munroová se narodila v městečku Wingham na západě kanadské provincie Ontario (poblíž Huronského jezera) v roce 1931. Sama toto místo svého dětství popisuje spíše jako ghetto plné pašeráků a prostituce. Její otec provozuje liščí a norčí farmu, matka je učitelkou. Alice má ještě 2 sestry. Počátkem 30. let se ani její rodině nevyhýbá velká hospodářská krize. I proto matka chce ze svých dcer vychovat uhlazené a vznešené dámy, které by se mohly dobře provdat. V této době je možné nalézt zárodek jejího feminismu, zrod vzdoru proti konvenci. Jiné okolnosti jejího dětství nebývají zmiňovány, nicméně Munroová otevřeně přiznává, že se do díla promítají. Příkladem je například povídka \"The Bear Came Over the Mountain\", tematizující Alzheimerovu chorobu, kterou koncem 40. let začala trpět její matka. (poznámka: zfilmováno: Away from Her, 2006, v českém překladu ve sbírce Nepřítel, přítel, manžel, milenec)\n\nPo střední škole (1949) nastupuje studium žurnalistiky a anglického jazyka. Školu po 2 letech opouští. Důvodem k tomu bylo uzavření prvního manželství s Jimem Munro a odstěhování do Vancouveru (protože její muž zde měl dobře placené místo v obchodním domě). Během tohoto období se do manželství narodily 3 dcery, z nichž jedna záhy po porodu umírá. Alice Munroová později konstatuje, že právě péče o děti a domácnost jí poskytla možnost věnovat se psaní, a to spíše krátkých povídek, na něž se mohla koncentrovat při rutinní péči o domácnost. Tento život ji znejisťoval, jaksi izoloval od reality, nicméně zároveň umožňoval plné soustředění na tvorbu za plné podpory manžela.\n\nV roce 1963 se stěhují do Victorie, kde otevírají vlastní obchod s knihami. Manželům se narodila 4. dcera. Munroová je již spisovatelsky velmi činná, v roce 1968 získává za svoji knihu \"Dance of the Happy shades\" prestižní kanadské ocenění (General Governor's Award). V roce 1972 se s manželem rozvádí. O 4 roky později se koná svatba s geografem Geraldem Fremlinem. Alice Munroová se živí jako profesionální spisovatelka, působí při univerzitě Západního Ontaria a také hodně cestuje.\n\nDílo Alice Munroové tvoří převážně krátké povídky či novely. Svoji citlivostí k sociálním problémům bývá připodobňováno k dílu A. P. Čechova popřípadě v americkém kontextu k tradici jižanské literatury realismu. Toto srovnání se nabízí, protože velká většina povídek je situována do venkovského prostředí. Alice Munroová navíc přiznává, že ji jižanská literatura fascinovala. Ač bývá srovnávána s Faulknerem, vyzdvihuje spíše ženské autorky jako Eudora Welty, Flannery O’Connor, Katherine Ann Porter, Carson McCullers, protože psaly o lidech na kraji společnosti, o marginalizovaných problémech, což Munroová vnímá jako typicky ženskou spisovatelskou doménu.\n\nOd této identifikace se odvíjí výstavba jejích děl, která jsou často hodnocená jako depresivní. Munroová tvrdí, že každá osoba má svůj příběh v jehož rámci odhaluje různé deziluze, resp. objevuje a vytváří vlastní sebeklamy. Odtud plyne další typický rys tvorby: subjektivizace pravdy, nesdělitelnost osobní zkušenosti, což vede k tomu, že mnohé charaktery jsou vězni vlastního světa, považují samy sebe za outsidery. Bariéra nesdělitelnosti subjektivní zkušenosti je překlenutelná skrze osobu vyzrálé a inteligentní vypravěčky. Akcent na venkovské prostředí  umožňuje vykreslovat lidské vlastnosti, které v českém kontextu označujeme jako „maloměšťácké\". Novely Alice Munroové vykazují veškerý spisovatelský um, smysl pro dějový spád, napětí a nepředvídatelné rozuzlení. Toho jsou dokladem ocenění, která získala. Ač pravidelně Munroová úvodem svých knih prohlašuje, že se jedná o fikce, jsou ceněny i pro svůj realismus až dokumentarismus, který vyznívá až ve společenskou kritiku (viz níže).\n\nVětšinu hlavních postav příběhů tvoří inteligentní ženy. Ty při svém vyprávění pochybují o očekáváních společnosti na ně – jakožto ženy – kladených a to jak při vzpomínkách, tak ve vztahu k bezprostřednímu ději. Často se tak o Alice Munroová hovoří jako o feministce. Sama toto hodnocení přijímá, nicméně s určitým korektivem. Nepovažuje se za stoupenkyni konkrétní feministické doktríny. Jejím motivem je poukázat na důležitost ženské zkušenosti. Zde je patrná vazba na její oblíbené spisovatelky (viz výše). Munroová hájí názor, že každému patří nějaká témata, mužům mainstream a ženám bizarní a marginální, protože se samy nacházejí v této pozici a jen ony mohou popsat svoji zkušenost, protože mužští autoři ženy objektivizují (na tomto např. postavena její kritika díla D. H. Lawrence).\n\n<br>B. J. Rasporich, autorka monografie o vztahu díla Alice Munroové k feminismu, uvádí, že feministickým posláním tvorby Alice Munroové je hledání svobody jakožto ženy-umělkyně. Jakožto žena dokáže čtenářům a čtenářkám nabídnout širokou škálu ženských charakterů a zároveň dokáže důvěryhodně vykreslit vývoj jejich životní zkušenosti od dětství po stáří. Vývoj je patrný i na autorčiných tématech samotných. Raná díla se věnují ženskému dětství a dozrávání, přijímání ženské identity. Tematizuje pohlavní sexualitu a odhaluje problémy dvojího metru, muži mohou začít kdykoliv znovu, zatímco avantýry ženu společensky poškozují. Od muže se očekává aktivita a společenské excesy jsou promíjeny, aniž by to bylo myslitelné u žen. V pozdější fázi více promýšlí metafyzické, mytické a kulturní představy, čímž rozkrývá kulturní vývoj ženské sexuality. (Odhaluje patriarchální podstatu křesťanské kultury, pro niž je muž aktivním tvůrcem a žena pohanem, zlem, zatímco je opuštěna představa matriální božskosti ženy, která nachází vyjádření v její plodnosti). Margaret Atwoodová poukázala na využívání totemických figur, kterými se snaží oživit ideu magické síly ženského těla.\n\nDílo Alice Munroové na všedních příbězích, detailech každodenního života, odívání, pravidlech společenského chování a manýrech řeči odhaluje bariéry bránící ženské autonomii a individualitě. Sleduje jakým způsobem ženy chtějí či jsou nuceny dosáhnout toho, co chtějí a potřebují, čímž poukazuje na sociální odlišnost světa žen a žen.\n\n\n\n"}
{"id": "901123", "url": "https://cs.wikipedia.org/wiki?curid=901123", "title": "Brad Wilk", "text": "Brad Wilk\n\nBrad Wilk (* 5. září 1968 Portland, Oregon, USA) je americký bubeník. V roce 1991 spoluzaložil skupinu Rage Against the Machine, ve které hrál do jejího rozpadu v roce 2000 a od roku 2007, kdy byla obnovena, je opět jejím členem. V neaktivním období skupiny hrál se skupinou Audioslave. V roce 2016 se přidal do skupiny Prophets of Rage. Spolupracoval se skupinou Black Sabbath, s níž nahrál album 13.\n\nNarodil se do rodiny polsko-židovského původu. Během dětství žil v Chicagu, později se jeho rodina přestěhovala do Kalifornie. Na bicí začal hrát poprvé ve 13 letech. Jeho vzory jsou John Bonham, Keith Moon a Elvin Jones. V mládí byl velkým fanouškem Van Halen, ve 13 letech je viděl na jejich koncertě. Roku 1997 mu byl diagnostkován diabetes. Je vegetarián a praktikující buddhista.\n"}
{"id": "901124", "url": "https://cs.wikipedia.org/wiki?curid=901124", "title": "Jestice", "text": "Jestice\n\nJestice ( ) jsou obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 178 obyvatel. V roce 2001 se 92 % obyvatel hlásilo k maďarské národnosti.. Území obce sousedí s Maďarskem.\n"}
{"id": "901128", "url": "https://cs.wikipedia.org/wiki?curid=901128", "title": "Henry Grimes", "text": "Henry Grimes\n\nHenry Grimes (* 3. listopadu 1935 Filadelfie, Pensylvánie, USA) je americký jazzový kontrabasista a hudební skladatel. Nejprve se začal učit na housle, ke kontrabasu přešel až kolem svých třinácti let. Svou profesionální kariéru zahájil v polovině padesátých let a ukončil ji v roce 1969. K hudbě se vrátil v roce 2003. Vedle několika alb, která vydal pod svým jménem, spolupracoval s mnoha dalšími hudebníky, mezi které patří John Zorn, Marc Ribot, Cecil Taylor, Sonny Rollins, Gerry Mulligan, Lee Konitz nebo Archie Shepp.\n"}
{"id": "901129", "url": "https://cs.wikipedia.org/wiki?curid=901129", "title": "Pharoah Sanders", "text": "Pharoah Sanders\n\nPharoah Sanders (* 13. října 1940 Little Rock, Arkansas, USA) je americký jazzový saxofonista. V roce 1965 se stal členem skupiny Johna Coltranea, se kterým nahrál i několik alb a následně hrál i s jeho manželkou Alice Coltrane. Vydal také řadu alb pod svým vlastním jménem a hrál na řadě alb jiných umělců, mezi něž patří Sun Ra, Ornette Coleman nebo McCoy Tyner.\n"}
{"id": "901130", "url": "https://cs.wikipedia.org/wiki?curid=901130", "title": "Garrison", "text": "Garrison\n\nGarrison může být:\n\n"}
{"id": "901133", "url": "https://cs.wikipedia.org/wiki?curid=901133", "title": "Pepper Adams", "text": "Pepper Adams\n\nPepper Adams (8. října 1930 Highland Park, Michigan, USA − 10. září 1986 New York City, New York, USA) byl americký jazzový saxofonista a hudební skladatel. Svou profesionální kariéru zahájil v roce 1947, kdy začal hrát ve skupině Lucky Thompsona. V letech 1965−1976 byl členem orchestru Mela Lewise a Thada Jonese. Hrál na několika desítkách alb dalších umělců, mezi něž patří Donald Byrd, Gene Ammons, John Coltrane, Elvin Jones, Philly Joe Jones, Charles Mingus, Blue Mitchell, Lalo Schifrin a mnoho dalších. Zemřel na rakovinu plic ve věku 55 let. Třikrát byl nominován na cenu Grammy, ale ani jednou ji nezískal.\n"}
{"id": "901134", "url": "https://cs.wikipedia.org/wiki?curid=901134", "title": "Okres Lodž východ", "text": "Okres Lodž východ\n\nOkres Lodž východ (polsky \"Powiat łódzki wschodni\") je okres v polském Lodžském vojvodství. Rozlohu má 499,76 km² a v roce 2011 zde žilo 68 061 obyvatel. Sídlem správy okresu je město Lodž, které není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "901137", "url": "https://cs.wikipedia.org/wiki?curid=901137", "title": "Philly Joe Jones", "text": "Philly Joe Jones\n\nPhilly Joe Jones (15. července 1923 Filadelfie, Pensylvánie, USA − 30. srpna 1985 tamtéž) byl americký jazzový bubeník. V letech 1955−1958 byl členem prvního kvartetu Milese Davise, se kterým nahrál několik alb, například \"The Musings of Miles\" (1955), \"'Round About Midnight\" (1957), \"Milestones\" (1958) nebo \"Porgy and Bess\" (1959). Mimo Davise hrál na řadě dalších alb mnoha umělců, mezi které patří John Coltrane, Dexter Gordon či Bill Evans. V posledních letech svého života vystupoval se skupinou Dameronia.\n"}
{"id": "901155", "url": "https://cs.wikipedia.org/wiki?curid=901155", "title": "Basilio Ponce de León", "text": "Basilio Ponce de León\n\nBasilio Ponce de León, OSA (1570–1629) byl španělský augustinián, teolog, kanonista, básník a spisovatel.\n\nNarodil se jako hraběcí nemanželský syn. Byl adoptován, a jeho adoptivní otec jej nechal studovat. Studoval v Granadě a Salamance. Zde také vstoupil do augustiniánského řádu. Teologická studia dokončil v roce 1594 a začal působit jako vyučující gramatiky v klášteře Badaya. Pokračoval v dalším teologickém studiu, psal knihy a po dvě období (zvolen 1624 a znovu 1627) byl rovněž převorem kláštera v Salamance. Zemřel v Salamance 28. srpna 1629.\n\n\nDochovalo se též několik sbírek jeho kázání, jeho apologie děl sv. Jana od Kříže (obhajoval před inkvizicí pravověří Janovy knihy \"Temná noc\"). Ve svých spisech též obhajoval Neposkvrněné početí Panny Marie, a to dlouho před vyhlášením této nauky jako dogmatu (vyhlášeno r. 1854 papežem Piem IX.).\n"}
{"id": "901157", "url": "https://cs.wikipedia.org/wiki?curid=901157", "title": "Čepování", "text": "Čepování\n\nČepování je způsob spojování nejčastěji dřevěných dílů pomocí sdružených čepů a dlabů, které do sebe přesně zapadají. Spoj se zajišťuje lepením (klížením), v tesařství příčným kolíkem nebo kovovým svorníkem. Užívá se v truhlářství, tesařství, řezbářství a podobně.\n\nČepy a dlaby mohou mít tvar pravoúhlých hranolů, které lze do sebe zasunout libovolným směrem, anebo mohou být lichoběžníkovité, které dovolují zasunutí jen jedním směrem. Takové spojení se někdy nazývá cinkování nebo \"na rybinu\".\n\nČepováním se díly nejčastěji spojují v pravém úhlu. Čepy a dlaby mohou být uspořádány tak, že jsou viditelné z obou stran (nekryté čepy), jen z jedné strany (polokryté čepy) anebo mohou být z obou stran kryté. Nekryté čepy se dají průběžně frézovat, kdežto polokryté a kryté se musí dlabat. Používaly se jen v náročném truhlářství z masivního tvrdého dřeva, kdežto u dýhovaného nábytku jich nebylo třeba.\n\nPoněkud odlišný způsob čepování se používá k nastavování latí, prken, hranolů nebo spárovek. Do konců obou dílů se vyfrézují klínovité drážky (ozubení), aby se zvětšila lepená plocha. Tento druh řeziva se často označuje přívlastkem „cink“.\n\nČepované spoje jsou velmi pevné, ale výrobně náročné. Proto se v současné výrobě často nahrazují například spojením na pero a drážku, kolíkováním nebo jen lepením na tupo.\n\nU roubených staveb se trámy v rozích spojovaly čepy, často \"na rybinu\", aby se předešlo jejich posunutí. \nV tesařských konstrukcích krovů se trámy tradičně spojují jednoduchým čepem proti rozporu (vidlici) a spoj se zajišťuje kolíkem z tvrdého dřeva, případně kovovým svorníkem s matkami. Šířka středního čepu má být zhruba 3/7 šířky trámu, postranní čepy rozporu pak mají šířku 2/7.\n\n\n\n"}
{"id": "901159", "url": "https://cs.wikipedia.org/wiki?curid=901159", "title": "Julius Menendez", "text": "Julius Menendez\n\nJulius Menendez (16. dubna 1922, East St. Louis, Illinois – 14. dubna 2013, Gilroy, Kalifornie) byl americký sportovec a trenér. Trénoval box a fotbal, vedl olympijské reprezentace USA v obou sportech a v roce 1960 koučoval Cassia Claye při jeho na olympijských hrách v Římě, kde tento boxer, později známý v profesionálním ringu jako Muhammad Ali, získal zlato.\n\nJako boxer Menendez vyhrál v roce 1947 národní soutěž Golden Gloves do 147 liber (67 kilogramů), v profesionální kariéře (1946 až 1948) měl bilanci 14 vítězství (z toho tři k.o.), jeden zápas nerozhodně a dvě porážky. V letech 1947 až 1950 hrál poloprofesionální fotbalovou ligu města San Francisco. Poté vystudoval Stanfordovu univerzitu a věnoval se profesi pedagoga a trenéra.\n\nJako jediný vedl reprezentaci USA ve dvou různých sportech. Na Letních olympijských hrách 1960 byl hlavním trenérem boxerské reprezentace, za kterou Cassius Clay (pozdější Muhammad Ali), Eddie Crook Jr a Wilbert McClure získali zlaté medaile. Bylo to tehdy teprve podruhé, co boxeři Spojených států vybojovali více než dvě zlaté medaile na jedné olympiádě.\n\nPozději nastoupil u fotbalové reprezentace USA. Na olympijských hrách 1972 byl asistentem trenéra (USA skončily v základní skupině) a o čtyři roky později před olympiádou v Montrealu hlavním koučem, americký tým ale byl vyřazen už v kvalifikaci Mexikem.\n\nByl též klíčovou postavou fotbalového týmu San Jose State University, který pod jeho vedením hrál nepřetržitě 36 sezón (od roku 1954), z toho 22krát v řadě v šampionátu zvítězil (1963 až 1984) a 11krát postoupil do celostátního šampionátu NCAA. Boxerský tým San Jose dovedl k titulu v mistrovství NCAA celkem třikrát.\n\nNapsal několik knih o boxu a fotbalu.\n\nByl ženatý (manželka Doris rozená Goulterová) a měl dva syny a dceru.\n"}
{"id": "901174", "url": "https://cs.wikipedia.org/wiki?curid=901174", "title": "Samuel Jones", "text": "Samuel Jones\n\nJméno a příjmení Samuel Jones nebo Sam Jones nosí více osobností:\n\n"}
{"id": "901178", "url": "https://cs.wikipedia.org/wiki?curid=901178", "title": "Sam Jones (hudebník)", "text": "Sam Jones (hudebník)\n\nSam Jones (12. listopadu 1924 Jacksonville, Florida, USA − 15. prosince 1981 New York City, New York, USA) byl americký jazzový kontrabasista a violoncellista. V letech 1958−1965 spolupracoval s Cannonballem Adderleyem, se kterým nahrál více než deset alb pro Riverside Records a znovu se k němu připojil v roce 1975 během nahrávání alba \"Phenix\". Rovněž spolupracoval s jeho bratrem Natem Adderleyem, Oscarem Petersonem, Wesem Montgomerym, Kenny Burrellem, Gene Ammonsem, Yusefem Lateefem, Johnem Lee Hookerem a dalšími. Rovněž vydal několik alb pod svým jménem.\n"}
{"id": "901179", "url": "https://cs.wikipedia.org/wiki?curid=901179", "title": "Michael Ryderstedt", "text": "Michael Ryderstedt\n\nMichael Ryderstedt (* 12. listopadu 1984, Stockholm, Švédsko) je bývalý švédský profesionální tenista.\n\nJeho nejlepším výsledkem na okruhu ATP Challenger Tour byla semifinálová účast na turnaji If Stockholm Open v roce 2004. Na okruhu ATP Challenger Tour se mu podařilo dosáhnout i na jedno vítězství, když v roce 2005 triumfoval na turnaji v Dallasu. Na stejném okruhu také dvakrát dosáhl na titul ve čtyřhře.\n\nNa konci roku 2012 ukončil svou kariéru.\n\n"}
{"id": "901181", "url": "https://cs.wikipedia.org/wiki?curid=901181", "title": "Coteau No. 255", "text": "Coteau No. 255\n\nCoteau No. 255 je venkovská samostatná správní jednotka (municipalita) v kanadské provincii Saskatchewan, nacházející se v divizi (oddělení pro sčítání lidu) 7. Sídlem místní samosprávy je osada Birsay.\n\nV roce 2006 měla tato venkovská municipalita populaci o počtu 468 osob žijících v 173 příbytcích, což představovalo 8,4% pokles od roku 2001. Na ploše 899,27 km² měla hustotu obyvatelstva 0,5 obyv./km².\n\nV této municipalitě se nacházejí následující obce:\n\nVesnice tvořící rekreační resort\n\nOsady s organizovaným statusem\n\nSamoty\n\n\n\n"}
{"id": "901182", "url": "https://cs.wikipedia.org/wiki?curid=901182", "title": "Quintet / Sextet", "text": "Quintet / Sextet\n\nQuintet / Sextet je společné studiové album trumpetisty Milese Davise a vibrafonisty Milta Jacksona nahrané 5. srpna 1955 ve studiu Van Gelder Studio. Nahrávky produkoval Bob Weinstock a album vyšlo v roce 1956 u vydavatelství Prestige Records.\n\n"}
{"id": "901185", "url": "https://cs.wikipedia.org/wiki?curid=901185", "title": "Jan-Lennard Struff", "text": "Jan-Lennard Struff\n\nJan-Lennard Struff (*25. dubna 1990) je německý tenista. Svého nejlepšího postavení v žebříčku dosáhl v květnu 2017, když se objevil na 44. příčce. Mezi jeho největší úspěchy se řadí 9 titulů z nižších turnajů Challenger.\n\n"}
{"id": "901186", "url": "https://cs.wikipedia.org/wiki?curid=901186", "title": "Lukovištia", "text": "Lukovištia\n\nLukovištia jsou obec na Slovensku v okrese Rimavská Sobota. V roce 2015 měla obec 196 obyvatel.\n\nPrvní písemná zmínka o obci pochází z roku 1413. Dominantou obce je barokně-klasicistní evangelický kostel z roku 1794. Na místním hřbitově je pohřben spisovatel Ladislav Mňačko a literát Ivan Krasko vlastním jménem Ján Botto jeho tchán a místní rodák.\n"}
{"id": "901187", "url": "https://cs.wikipedia.org/wiki?curid=901187", "title": "Ladislav Vankovič", "text": "Ladislav Vankovič\n\nLadislav Vankovič (* 9. července 1953) je bývalý slovenský fotbalový útočník. Jeho otec Ladislav Vankovič st. a mladší bratr Vladimír Vankovič byli také prvoligoví fotbalisté.\n\nV československé lize hrál za Tatran Prešov, Bohemians Praha a Lokomotívu Košice. Nastoupil ve 101 ligových utkáních a dal 18 gólů. V nižší soutěži hrál i za TJ VP Frýdek-Místek a Slavoj Trebišov.\n\n"}
{"id": "901190", "url": "https://cs.wikipedia.org/wiki?curid=901190", "title": "Ray Bryant", "text": "Ray Bryant\n\nRay Bryant (24. prosince 1931 Filadelfie, Pensylvánie, USA − 2. června 2011 New York City, New York, USA) byl americký jazzový klavírista a hudební skladatel. Na klavír začal hrát ve svých šesti letech. Svou profesionální kariéru zahájil koncem čtyřicátých let, kdy hrál ve skupině kytaristy Tiny Grimese. Během své kariéry spolupracoval s mnoha hudebníky, mezi něž patří například Carmen McRae, Coleman Hawkins, Dizzy Gillespie, Freddie Waits, Ron Carter, Max Roach a Yusef Lateef. Jeho bratrem byl kontrabasista Tommy Bryant. Tři z jeho synovců, trumpetista Duane Eubanks, pozounista Robin Eubanks a kytarista Kevin Eubanks, byli rovněž hudebníci.\n"}
{"id": "901191", "url": "https://cs.wikipedia.org/wiki?curid=901191", "title": "Seznam cizinců v Pittsburgh Penguins", "text": "Seznam cizinců v Pittsburgh Penguins\n\nToto je seznam cizinců, kteří alespoň jednou nastoupili za hokejový tým Pittsburgh Penguins hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "901192", "url": "https://cs.wikipedia.org/wiki?curid=901192", "title": "Čep (strojnictví)", "text": "Čep (strojnictví)\n\nČep je ve strojírenství válcová (řidčeji kuželová nebo kulová) součástka nebo část hřídele, uložená v ložisku a umožňující otáčivý pohyb. Podle polohy hřídele se rozlišují čepy horizontální, na něž působí hlavně radiální síly, a čepy vertikální, kde působí hlavně axiální síly.\n\nČep je obvykle ztenčená válcovitá část hřídele pro uložení v ložisku. Rozměry a tolerance čepů i ložisek jsou často normované. Hřídel má nejčastěji dva válcové čepy na koncích, soustružené nebo broušené. V některých případech - například u dvoukolí parních lokomotiv, u velmi dlouhých a klikových hřídelí jsou čepy umístěny i v délce hřídele. Kulové čepy umožňují i kývavý pohyb hřídele nebo kola vůči ose otáčení. Kuželové čepy se používaly pro velmi přesná uložení, například u geodetických přístrojů. \n\nZvláštní případ jsou čepy v jemné mechanice a v hodinářství, kde záleží na co nejmenším tření. Čepy setrvačky mechanických hodinek mívají průměr menší než 0,1 mm a ložisko bývá odpružené, aby se při nárazu neulomily. Hřídele mohou být ukončeny i kuželovitými hroty, které se otáčejí v kuželovité jamce. \n\nKlikové nebo ojniční čepy jsou umístěny mimo osu otáčení hřídele a slouží hlavně k převodu přímočarého pohybu na otáčivý (nebo opačně). Tak je tomu například u pístních čepů spalovacích motorů nebo kompresorů, u ojničních čepů klikové hřídele nebo u pohonu parních lokomotiv. \n\n"}
{"id": "901194", "url": "https://cs.wikipedia.org/wiki?curid=901194", "title": "Pavol Ondo", "text": "Pavol Ondo\n\nPavol Ondo (* 3. ledna 1945) je bývalý slovenský fotbalista, záložník.\n\nOdchovanec Zemplínu Michalovce. V československé lize hrál za VSS Košice, na vojně byl v Dukle Praha, a po vojně přestoupil do Lokomotívy Košice. V lize nastoupil ve 185 utkáních a dal 42 gólů. Kariéru končil v Michalovcích.\n\n\n"}
{"id": "901195", "url": "https://cs.wikipedia.org/wiki?curid=901195", "title": "Savoy Records", "text": "Savoy Records\n\nSavoy Records je americké hudební vydavatelství, které v roce 1942 založil Herman Lubinsky. Když Lubinsky v roce 1974 zemřel, práva na nahrávky získal Clive Davis, který o rok později založil vydavatelství Arista Records. Svá alba u tohoto vydavatelství vydávali například Lennie Tristano, Charlie Parker nebo Cannonball Adderley.\n"}
{"id": "901202", "url": "https://cs.wikipedia.org/wiki?curid=901202", "title": "Svatá z Bleecker Street", "text": "Svatá z Bleecker Street\n\nSvatá z Bleecker Street (v anglickém originále ) je opera tříaktová opera (autor ji označuje jako „hudební drama“) o třech dějstvích italsko-amerického skladatele Giana Carla Menottiho na vlastní libreto z roku 1954. Tématem je konflikt exaltované zbožnosti a bezvěrectví v prostředí italské komunity v New Yorku. Opera měla premiéru na Broadwayi 27. prosince 1954 a Menotti za ni obdržel Pulitzerovu cenu za hudbu za rok 1955.\n\n\"Svatá z Bleecker Street\" je Menottiho druhá celovečerní opera (po \"Konzulovi\"). Menotti se v ní vrátil k tématu napjatého vztahu mezi vírou a skepticismem, kterým se zabýval v \"Mediu\" a některých pozdějších dílech a který pro něj byl osobně důležitý. Skladatel napsal: „Ta intenzivní a žhnoucí víra, která živila mé dětství a jinošství, sežehla mou duši navždy. Svou víru jsem ztratil, ale je to ztráta, která mne stále znepokojuje.“ O něco později popsal kritik Winthrop Sargeant Menotiho vztah k náboženství takto: „Je to velmi nábožný člověk, jak ukazují témata některých jeho oper, ale má hluboký odpor ke katolické církvi, instituci, a níž se domnívá, že je dnes nepřítelem dobrého umění a dobré hudby.“\n\nJedním z bezprostředních podnětů bylo pro Menottiho setkání s Piem z Pietrelciny, kapucínským knězem žijícím v pověsti svatosti a trpícím stigmaty, roku 1951. Skladatel jej navštívil v San Giovanni Rotondo a chtěl s ním rozprávět o svých náboženských pochybách, řeholník jej však přijal nevraživě a jeho zájem odsoudil jako čirou zvědavost. Menotti byl výsledkem setkání hluboce zdrcen.\n\nDruhým, souběžně řešeným tématem je postavení imigranta a hledání jak vlastní identity, tak přináležitosti k nějakému celku. V opeře jde konkrétně o dilemata, která řeší mladí italští přistěhovalci v newyorské čtvrti „Little Italy“, kteří se ocitají na rozhraní mezi svým tradičním společenstvím charakterizovaným jazykem, rurálními zvyky a pevným, společensky prožívaným katolicismem na jedné straně a moderním světem amerického velkoměsta na straně druhé.\n\nStejně jako v případě \"Konzula\" byla \"Svatá z Bleecker Street\" uvedena na Broadwayi, konkrétně v The Broadway Theatre patřícím společnosti bratří Shubertů a soustředěném na muzikály. Vlstní provedení však zajišťovaly soubory New York City Opera a City Center Theater for Music and Drama. Atmosféru nejistoty a odcizení přítomnou v textu a hudbě podtrhovala výprava ve stylu malíře George Tookera, jehož nejznámější obraz \"V metru\" (\"The Subway\") sloužil za přímou předlohu prvnímu obrazu 3. dějství.\n\nKritické přijetí bylo velmi příznivé a Menotti za operu, jež byla považována za ještě lepší než \"Konzul\", získal svou druhou Pulitzerovu cenu za hudbu, a to za rok 1955, a rovněž cenu Newyorského kruhu hudebních kritiků (New York Music Critics' Circle Award). Jeden z kritiků ji označil za „nejlepší novou operu, kterou bylo slyšet v USA od Gershwinovy \"Porgy a Bess\"“; někteří jiní kritikové ji však odsoudili jako pastiš ve stylu italského verismu (Mascagni: \"Sedlák kavalír\"). Reakce publika však byla mnohem zdrženlivější, první inscenace nedosáhla takového ohlasu, „jen“ 92 po sobě jdoucích představení bylo určitým zklamáním a zejména z finančního hlediska byla neúspěchem – možná pro dvojznačnost tématu (zbožnost nebo pověrečnost?) nebo pro nesympatičnost jednoho z hlavních hrdinů Micheleho. V únoru a březnu 1955 pořídila firma RCA Victor z premiérového nastudování gramofonovou nahrávku.\n\nHudební hodnota opery byla od počátku předmětem sporů: jak svědčí ocenění, část kritiky ji uznávala, ale například významný kritik Joseph Kerman ve své vlivné knize \"Opera and Drama\" Menottiho opery a \"Svatou z Bleecker Street\" zvláště podrobil zdrcující kritice: „Menotti je senzacionalista starého stylu, a to ve skutečnosti chabý; rozřeďuje chyby Strausse a Pucciniho, aniž by měl kteroukoli z jejich prchavých předností.“ Současná kritická stanoviska oceňují především divadelní účinnost opery, „silný, hluboce lidský příběh o skupině lidí, kteří se zdají být mimořádně autentičtí ve svých slabostech i síle“ – což český muzikolog Jan Trojan s určitým odstupem označuje jako „vysloveně operní příběh“. Hudba, někdy označovaná jako „skutečně krásná“, slouží především příběhu. Muzikolog Piotr Kaminski rozeznává vliv Pucciniho (\"Sestra Angelica\"), Musorgského i Wagnera, ale i autentické hudby italských lidových slavností, a nejvíce oceňuje sbory, které dokáží plynule a uvěřitelně přecházet z nábožného povznesení do divoké agrese.\n\nMenotti o této opeře na sklonku svého života řekl: „Mám zvláště rád \"Svatou z Bleecker Street\", za prvé proto, že zrcadlí opravdu velký konflikt v mé vlastní duši. Od svých dvaceti let jsem byl rozpolcen mezi vírou a pochybností. […] Je rovněž významná, protože to byla moje první velká, celovečerní opera. I \"Konzul\" […] měl celkem malý orchestr byl napsán pro malé divadlo. Toto je první opera skutečně zamýšlená pro velké divadlo. […] Lidé vždycky říkají, že moje [opera] je realistická, ale ve skutečnosti vůbec není. Je symbolická. Michele a Annina jsou částí mne; oba jsou symboly mého vnitřního boje.“ A o její budoucnosti se vyjádřil takto: „Mám podezření, že přežije mne i mé kritiky.“\n\n\"Svatá z Bleecker Street\" se ve Spojených státech nestala pravidelně hranou operou jako například \"Medium\" nebo \"Konzul\", přesto však nikdy nezmizela zcela z repertoáru. Významné pro další inscenační praxi bylo nové nastudování souborem New Yok City Opera v právě dokončeném Lincoln Center for the Performing Arts (premiéra 18. března 1965).\n\nMenší než očekávaný úspěch broadwayské inscenace nezpomalil cestu \"Svaté z Bleecker Street\" ze Spojených států do zahraničí. Menotti sám připravil ještě v téže sezóně premiéru v millánské La Scale (8. května 1955). Skladatel si pro titulní roli představoval Marii Callas, ale tehdejší intendant divadla Antonio Ghiringhelli měl s mladou zpěvačkou neshody a odmítl její angažování. V Itálii, kde její námět ze života Italoameričanů zaujal, pak byla \"Svatá z Bleecker Street\" z evropských zemí hrána nejčastěji (1968 festival ve Spoletu, 1970 Terst, 1992 Catania...). Roku 1955 ji hrála rovněž vídeňská Volksoper a berlínská Staatsoper. Ve Spojeném království ji uvedla jako první televize BBC (4. října 1956) a teprve v roce 1962 nastudovala britskou scénickou premiéru Kentish Opera Group v Civic Hall kentského města Orpington. Francouzská premiéra se konala v Lyonu roku 1968. V českých zemích se \"Svatá z Bleecker Street\" dosud nehrála.\n\nNejnověji byla nastudována mimo jiné roku 2007 v Central City Opera (2007), roku 2010 v Opéra Marseilles nebo roku 2011 v Dicapo Opera Theatre New York.\n\nDvě flétny a pikola, dva hoboje a anglický roh, dva klarinety a basklarinet, dva fagoty a kontrafagot, čtyři lesní rohy, tři trubky, tři pozouny, tuba, tympány, tři bicí soupravy, harfa, klavír, smyčce; jevištní hudba: pikola, tři trubky, pozoun, tuba, dva bubny.\n\n(1. obraz – Nájemní byt v Bleecker Street, Velký pátek) Před dveřmi do ložnice nemocné dívky Anniny je shromážděno mnoho lidí; starší žena jménem Assunta předzpěvuje litanii (sbor \"Rosa mystica\"). Jeden z mladíků nakukuje dovnitř a popisuje Anninu, která jako by měla nějaké vidění. Většina lidí se shoduje, že trpící dívka je světice, každoročně o Velkém pátku má mystická vidění a na rukou a nohou se jí tvoří stigmata. Někteří věří, že je Annina uzdraví. I žena jménem Maria Corona přivedla svého hluchoněmého chlapce, aby ho dívka uzdravila, ale začíná pochybovat o její svatosti a vyprovokuje tím hádku. Tu zažehná až přicházející kněz Don Marco. Ten může vstoupit k dívce do ložnice a za chvíli ji vyvádí a usazuje do křesla uprostřed místnosti. Zatímco se sousedé modlí, Annina jako v tranzu vstává a popisuje scénu umučení Krista, jako by jí byla sama přítomna (árie Anniny \"Oh, sweet Jesus, spare me this agony\"). V okamžiku, kdy mají vojáci proklát Kristovy dlaně hřeby, Annina s výkřikem omdlévá se zakrvácenými dlaněmi. Lidé dívku obklopí a dotýkají se jejích stigmat.\n\nV tom se vrací Anninin bratr Michele. Nevěří v Boha a pro něj je celá událost jen projevem pověrčivosti. Sousedy vyhání z bytu a bezvládnou Anninu odnáší zpět do ložnice. Don Marco zůstává, neboť se domnívá, že Annina ho potřebuje. Podle Michela však potřebuje spíše péči lékaře než kněze a mladík obviňuje Dona Marca, že cynicky využívá dívčiny nemoci. Don Marco je ale přesvědčen, že Anninin stav je dílem Božím a že ne on, ale sám Bůh je Michelovým protivníkem (árie \"Ah, poor Michele, it is not I your rival\"). Michele reaguje výsměchem a kněze vyhodí ze dveří.\n(2. obraz – Nezastavěná parcela na Mulberry Street, svátek sv. Januaria 19. září) Malá Itálie se připravuje na slavnost sv. Januaria (San Gennaro) s procesím na počest tohoto neapolského světce. Assunta zpívá ukolébavku svému synkovi (\"Canta ninna, canta nanna al mio bambino\"). Annina a její nejlepší přítelkyně Carmela zdobí kostým děvčátka Concettiny. Ženy ve slavnostních krojích odcházejí na slavnost, ale Annina s nimi nemůže, protože jí bratr účast na procesí přísně zakázal. – Carmela a Annina si kdysi slíbily, že se stanou společně řeholnicemi; nyní se ale Carmela kamarádce s obavami z její reakce přiznává, že se bude vdávat za Salvatora. Annina je za přítelkyni šťastná a sama se těší na svatbu se svým ženichem – Kristem (duet \"Annina, I've something to confess you\").\n\nMaria Corona přibíhá se zprávou, že italští mladíci, „synové San Gennara“, se chystají na Michela za to, že brání Anninině účasti na procesí. Assunta jej chce vyhledat a varovat, ale Michele se objeví, vysmívá se ženám a posílá je pryč. Se sestrou, jíž chce zabránit vstupu do kláštera, se dává do stále vzrušenějšího rozhovoru – vypráví jí, že ji odvede odsud, protože bez ní nemůže žít a nehodlá se jí vzdát ve prospěch Boha (duet \"Michele, Michele\" a Michelova árie \"Sister, I shall hide you and take you away\"). Jejich hádku přeruší okolojdoucí průvod (sbor \"Veglia su di noi\"). Dav se zmocní Anniny, kterou odnášejí na ramenou jako světici, a Micheleho přiváží k drátěnému plotu. Když jsou všichni pryč, vysvobodí potupeného mladíka jeho milenka Desideria a snaží se ho utěšit.\n\n(Italská restaurace v sousedství, následující květen) Salvatore a Carmela slaví svatbu, právě byly pořízeny svatební fotografie (svatební písně a tance \"Ha l'occhio nero nero della quaglia\" a \"Eh già che i giovinotti\") I Michele a Annina se baví. Jen Desideria jako jediná dívka ze sousedství nebyla pozvána, protože její volný svazek s Michelem pohoršuje mravní přesvědčení komunity. Zatímco ostatní tančí ve vedlejší místnosti, Desideria se schází s Michelem: její matka ji vyhodila z domu a je načase, aby se k ní Michele veřejně přiznal – a to tím, že ji uvede ke svatebnímu stolu. Michele se zdráhá, nechce vyvolat pohoršení na svatbě Annininy nejlepší přítelkyně, ale Desideria trvá na svém a varuje svého milence před následky jeho nerozhodnosti (árie Desiderie \"Ah. Michele, don't you know that love can turn to hate\").\n\nMichele, již dosti posilněný pitím, se tedy rozhodne Desiderii uvést mezi svatebčany. Don Marco se mu v tom snaží z obavy před skandálem zabránit, ale ani sestřiny prosby Michela nezastaví a skutečně dochází ke konfrontaci se svatebními hosty, kteří se snaží Desiderii vypudit. Michele je obviňuje z pokrytectví a zbabělosti: nedokáží se rozhodnout být ani Američané, ani Italové (árie Michela \"I know that you all hate me… I do want to belong\"). To přirozeně vyvolá pohoršení. Annina se za bratra omlouvá, Don Marco se snaží horké hlavy upokojit a odvádí novomanžele pryč. Michele žádá Anninu o odpuštění a chce s ní odejít domů. Ale Desideria je rozzlobena jeho chováníma obviňuje jej, že nemiluje ji, ale svou sestru. Opilý Michele je tímto obviněním prudce dotčen a doráží na Desiderii, aby odvolala. Annina se ho snaží odvést, ale Michele se jí vyprostí, sebere nůž a svou milenku probodne. Pak prchá před policií, zatímco Annina drží umírající Desiderii v náručí a modlí se s ní.\n\n(1. obraz – Pasáž metra, zima, časně ráno) Annina netrpělivě čeká u novinového stánku, který obhospodařuje Maria Corona se svým hluchoněmým synem. Brzy přivádí Don Marco Micheleho na tajnou schůzku se sestrou, ale nejprve ho varuje, aby ji příliš nerozrušil. – Bratr a sestra se dojatě obejmou, ale Anninino vyzvání, aby se vydal spravedlnosti, Michele nevyslyší. Nadále s ní chce uprchnout, protože na světě nemá než ji. Ale Annina se mu svěřuje, že je smrtelně nemocná (což Maria Corona dokládá citací horoskopu) a že chce ještě před smrtí vstoupit do řeholního řádu. Michele to nechce přijmout, protože prý ji potřebuje více než kdy jindy, Annina je však pevně rozhodnuta. Už nemůže Michelovi pomoci nijak jinak než modlitbou, cítí neodolatelné volání Boha a dává bratrovi poslední sbohem. Michele v hněvu a zoufalství opět utíká.\n\n(2. obraz – Anninin byt, jako v 1. jednání) Bledá Annina, zahalená v pokrývce, sedí bezvládně v křesle. Je na konci svých sil a čeká na zvláštní církevní povolení, aby mohla vstoupit do řádu. Kolem ní klečí sousedky – Assunta, Maria Corona a další – a zpívají \"Agnus Dei\". Carmela pláče, Salvatore ji utěšuje. Annina doufá, že se přece jen stihne stát Kristovou nevěstou dříve, než ji zastihne smrt; a protože pro tuto příležitost nemá vhodný oděv, přináší jí Carmela své svatební šaty. I don Marco je zde. Brzy přichází posel s potvrzením, že církev Anninině žádosti vyhověla. Don Marco nemocné zvěstuje radostnou zprávu (árie \"Annina, Annina, prepare yourself for a great joy\"). Annina přijímá novinu s radostí a prosí smrt, aby posečkala ještě chvíli, než dokoná své poslání (árie \"Oh, my Love, at last the hour has come\"). Carmela a přítomná jeptiška ji odvádějí do ložnice převléci se k obřadu; i don Marco se u domácího oltáře připravuje. Assunta mezitím sděluje ostatním, že Michele byl spatřen poblíž a prý se bude snažit nebohou Anninu strhnout s sebou do pekla. Don Marco posílá Salvatora, aby Michelovi případně zabránil v přístupu.\n\nAnnina se vrací a začíná obřad: Annnina klepe na zástěnu a je jí otevřeno, rozprostře se před oltářem, je přikryta bílým závojem a černým suknem, nakonec pozvednuta na kolena k modlitbě před oltářem (scéna obřadu \"Gloria tibi Domine\"). V té chvíli vtrhne Michele; lidé ho zadrží, ale on alespoň vyzývá svou sestru, aby se vrátila na tento svět, kde potřebuje její lásku. Ale Annina už ho nevnímá a Michele rezignovaně a v pláči pozoruje, jak přerušený obřad pokračuje. Na jejím konci klesá Annina mrtva k zemi. Don Marco jí navléká na bezvládnou ruku prsten symbolizující její svazek s Kristem.\n\n"}
{"id": "901203", "url": "https://cs.wikipedia.org/wiki?curid=901203", "title": "Musée Clemenceau", "text": "Musée Clemenceau\n\nMusée Clemenceau (\"Clemenceauovo muzeum\") je muzeum v Paříži, věnované životu francouzského politika a novináře Georgese Clemenceaua. Nachází se v 16. obvodu v ulici \"Rue Benjamin-Franklin\" č. 8 v bytě, kde Georges Clemenceau žil od roku 1895 až do své smrti 1929.\n\nClemenceau se na adresu nastěhoval krátce po panamské aféře, v jejímž důsledku byl pomluven a přišel o místo poslance. V této době se stal novinářem a angažoval se v Dreyfusově aféře za jeho osvobození. Ve svém bytě pobýval i v době svého jmenování francouzským premiérem, kdy byl zároveň ministrem vnitra (1906-1909) a obrany (1917-1920), neboť odmítl ministerský služební byt. Zde zemřel 24. listopadu 1929.\n\nPo jeho smrti založili jeho tři děti nadaci, která měla za cíl uchovat památku bývalého politika a zachovat jeho byt ve stavu, v jakém se nacházel za jeho života.\n\nMuzeum bylo pro veřejnost otevřeno v roce 1931 a v roce 1933 bylo doplněno o galerii dokumentující Clemenceauův život.\n\nPřízemní byt i s přilehlou zahradou byl v roce 1953 zapsán na seznam historických památek.\n\nNejvětší pokoj s výhledem do zahrady je věnován jeho díle. Clemenceau si nechal pokoj zařídit jako kancelář ve tvaru podkovy. Podél zdí se nachází rozsáhlá knihovna. K bytu přiléhá malá zahrada, kde se často scházel se svým přítelem Claudem Monetem. Další pokoj je zařízený v čínském stylu a sloužil jako jeho druhá kancelář. Velká jídelna sloužila k přijímání návštěv.\n\n"}
{"id": "901207", "url": "https://cs.wikipedia.org/wiki?curid=901207", "title": "Musée du Parfum", "text": "Musée du Parfum\n\nMusée du Parfum (\"Muzeum parfému\"), též Musée du Parfum de Fragonard je soukromé muzeum v Paříži. Nachází se v 9. obvodu v ulici \"Rue Scribe\". Muzeum prezentuje vývoj výroby parfémů.\n\nMuzeum založila v roce 1983 francouzská parfumerie \"Fragonard\" v domě ve stylu Napoleona III. (postaven 1860). Prostory jsou vybaveny dobovým nábytkem s expozicí o parfémech a jejich výrobě, jako jsou staré flakony, obaly, toaletní soupravy nebo destilační přístroje k extrahování parfémů.\n"}
{"id": "901208", "url": "https://cs.wikipedia.org/wiki?curid=901208", "title": "Bloom (album, Beach House)", "text": "Bloom (album, Beach House)\n\nBloom je v pořadí čtvrté studiové album amerického indie popového dua Beach House, které bylo vydáno 15. května 2012. Album se v hitparádě \"Billboard\" 200 umístilo na sedmém místě se 41 tisíci prodanými kopiemi v prvním týdnu po vydání.\n\nAlbum bylo nahráno na ranči ve městě Tornillo, Texas, a koprodukováno Chrisem Cadym (Yeah Yeah Yeahs, Blonde Redhead), který byl taktéž producentem předchozího alba skupiny nazvaného \"Teen Dream\". Ranč v západním Texasu si skupina vybrala k nahrání alba poté, co byla očarována tamějším prostředím, když zde odpočívali během předcházejícího turné. Album \"Bloom\" bylo namixováno v Electric Lady Studios v New Yorku. Proces nahrávání tohoto alba trval sedm týdnů.\n\nVictoria Legrand, zpěvačka kapely, okomentovala název alba jako výsledek ,abstrakce mnoha pocitů\". A v interview dodala:\n\n\"Najít ten pravý název, který by přesně vyjádřil to, co jsme během nahrávání alba cítili, bylo nesmírně obtížné, ale myslím, že \"Bloom\" to vystihl. Vše bylo založené na pocitech a důvěru v dané slovo. Ve skutečnosti pro mě ten název znamená mnohem víc, než jeho nadpozemská kvalita. [...] Abychom věci cítili správně, určitě je důležité si sednout a přemýšlet a já myslím, že kvůli tomu pro mě není ten název natolik éterický. To slovo si asociuji s něčím pomíjivým nebo s něčím nehmotným, nevím. [...] Jen říkám, že pro nás ta deska vzařuje určitou intenzitu a právě slovo ,bloom\" (v překladu rozkvět) je pokus o její vyjádření.\"\nPrvní vydaný singl z alba, \"Myth\", se 6. března 2012 objevil na oficiálních stránkách kapely. 8. března 2012 bylo oznámeno oficiální datum vydání alba. Druhý singl, \"Lazuli\", vyšel 13. dubna 2012. 6. května 2012 proběhlo oficiální streamování celého alba na stránkách NPR Music. 6. června 2012 byl k písni \"Lazuli\" vydán oficiální videoklip režírovaný Allenem Cordellem.\n\nAutorství alba \"Bloom\" z oficiálního obalu desky.\n\n\n\n"}
{"id": "901211", "url": "https://cs.wikipedia.org/wiki?curid=901211", "title": "Mezinárodní basketbalová federace", "text": "Mezinárodní basketbalová federace\n\nMezinárodní basketbalová federace (FIBA, : ) je řídící orgán světového basketbalu, pořádá mistrovství světa a další soutěže. Mezinárodní olympijský výbor ji uznává jako nejvyššího zástupce tohoto sportu.\nFIBA vznikla jako \"Mezinárodní federace amatérského basketbalu\" (: ) 18. června 1932 v Ženevě, zakládajícími členy byli Argentina, Československo, Itálie, Lotyšsko, Portugalsko, Rumunsko, Řecko a Švýcarsko. V roce 1936 se stala košíková olympijským sportem, od roku 1950 se koná mistrovství světa v basketbalu mužů a od roku 1953 mistrovství světa v basketbalu žen. Mistři světa dostávají \"Naismithův pohár\" na počest vynálezce basketbalu Jamese Naismitha. V roce 1989 povolila FIBA účast profesionálů ve svých soutěžích. V roce 2012 se konalo první mistrovství světa v basketbal tři na tři. V dubnu 2013 bylo členy FIBA 213 států rozdělených do pěti kontinentálních konfederací.\n\n\n"}
{"id": "901212", "url": "https://cs.wikipedia.org/wiki?curid=901212", "title": "John Peers", "text": "John Peers\n\nJohn Peers (* 25. července 1988 Melbourne, Austrálie) je australský profesionální tenista, vítěz mužského deblu na Australian Open 2017 a Turnaji mistrů 2016 z Londýna, když v obou případech triumfoval s Finem Henrim Kontinenem. Ve své dosavadní kariéře vyhrál na okruhu ATP World Tour patnáct turnajů ve čtyřhře, když první z nich vybojoval společně se Skotem Jamiem Murrayem na americkém turnaji v Houstonu 2013. Se stejném partnerem pak odehrál k listopadu 2015 všechny svá finálová utkání ve čtyřhře na okruhu ATP. Na challengerech ATP a okruhu Futures získal celkem jeden titul ve dvouhře a třináct ve čtyřhře.\n\nNa žebříčku ATP byl nejvýše ve dvouhře klasifikován v červnu 2012 na 456. místě a ve čtyřhře pak v dubnu 2017 na 2. místě. Trénuje ho bývalý britský tenista Chris Eaton.\n\nNa nejvyšší grandslamové úrovni se v mužské čtyřhře nejdále probojoval do finále londýnského Wimbledonu 2015 a newyorského US Open 2015. V prvním případě nestačil společně s Jamiem Murrayem ve třech setech na dvojici Jean-Julien Rojer z Nizozemska a Horia Tecău z Rumunska. Ve druhém byl nad jejich síly francouzský pár Pierre-Hugues Herbert a Nicolas Mahut, jemuž podlehli dvakrát 4–6.\n\nV australském daviscupovém týmu neodehrál k listopadu 2015 žádné utkání.\n\nNarodil se v Melbourne, v druhém největším městě Austrálie. Tenisu se začal věnovat, jakmile mohl začít chodit, jelikož měl tenisový kurt na dvorku za domem. Jeho matka Elizabeth byla dříve profesionální tenistkou, rovněž jako jeho sestra Sally, která hraje ještě aktivně. Mezi jeho koníčky patří například golf, surfování, AFL (australský fotbal) nebo kriket. Jeho idolem je švýcarský tenista Roger Federer. Za svůj oblíbený turnaj považuje travnatý Wimbledon.\n\n"}
{"id": "901222", "url": "https://cs.wikipedia.org/wiki?curid=901222", "title": "Monte-Carlo Rolex Masters 2013", "text": "Monte-Carlo Rolex Masters 2013\n\nMonte-Carlo Rolex Masters 2013 byl profesionální tenisový turnaj mužů, hraný jako součást okruhu ATP World Tour, v areálu Monte Carlo Country Club na otevřených antukových dvorcích. Konal se mezi 13. až 21. dubnem 2013 ve francouzském příhraničním městě Roquebrune-Cap-Martin u Monte Carla jako 107. ročník turnaje.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a jeho dotace činila 2 998 495 eur.\n\nV rámci kategorie Masters 1000 se nejednalo o událost s povinným startem hráčů. Zvláštní pravidla tak upravovala přidělování bodů a počet hráčů. Z hlediska startujících do soutěže dvouhry a čtyřhry nastupoval počet tenistů obvyklý pro kategorii ATP World Tour 500, zatímco body byly přidělovány podle rozpisu kategorie Masters 1000.\n\nRafael Nadal byl osminásobným obhájcem singlového titulu. Ve finále utrpěl první porážku v Monte Carlu od debutu na turnaji v roce 2003 (v sezóně 2004 nestartoval pro zranění). První hráč světa Novak Djoković tak ukončil jeho sérii 46 výher v řadě, která začala v Monte Carlu roku 2005.\n\nCelkový rozpočet turnaje činil 2 998 495 eur.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "901223", "url": "https://cs.wikipedia.org/wiki?curid=901223", "title": "Pablo Carreño Busta", "text": "Pablo Carreño Busta\n\nPablo Carreño Busta (* 12. července 1991 Gijón) je španělský profesionální tenista. Ve své dosavadní kariéře na okruhu ATP World Tour vyhrál tři turnaje ve dvouhře i ve čtyřhře. Na challengerech ATP a okruhu Futures získal dvacet tři titulů ve dvouhře a čtyři ve čtyřhře.\n\nNa žebříčku ATP byl ve dvouhře nejvýše klasifikován v září 2017 na 10. místě a ve čtyřhře pak v červenci téhož roku na 16. místě. Trénují ho krajané Samuel López a Cesar Fàbregas.\n\nVe španělském daviscupovém týmu debutoval v roce 2016 utkáním 1. skupiny zóny Evropy a Afriky proti Rumunsku, v němž už za rozhodnutého stavu vyhrál ve dvou setech nad Adrianem Ungurem. Španělsko v sérii zvítězilo 4:1 na zápasy. Do září 2017 v soutěži nastoupil k třem mezistátním utkáním s bilancí 2–2 ve dvouhře a 0–1 ve čtyřhře.\n\nNa juniorském kombinovaném žebříčku ITF byl nejvýše hodnocen v únoru 2009, kdy mu patřilo 6. místo.\n\nV rámci hlavních soutěží událostí okruhu Futures debutoval v roce 2008, když na turnaj v Irunu s dotací 15 tisíc dolarů obdržel divokou kartu. V úvodním kole podlehl Carlosi Rexachovi-Itoizovi. Premiérový singlový titul v této úrovni vybojoval ve španělské Melille po finálové výhře nad krajanem Andonim Vivancem-Guzmánem. Na challengerech ATP se poprvé objevil v roce 2010 v kvalifikaci v marockém Tangeru.\n\nVe dvouhře okruhu ATP World Tour debutoval na turnaji Barcelona Open Banco Sabadell 2011, kde dostal od pořadatelů divokou kartu. Na úvod hlavní soutěže nestačil ve třech setech na francouzského hráče Benoîta Paireho. Premiérové finále na okruhu ATP Tour odehrál na Ecuador Open Quito 2016, když ve finále čtyřhry s Argentincem Guillermem Duránem porazili brazilskou dvojici Thomaz Bellucci a Marcelo Demoliner výsledkem 7–5 a 6–4.\n\nDebut v hlavní soutěži nejvyšší grandslamové kategorie zaznamenal v mužském singlu French Open 2013, když postoupil z kvalifikace do hlavní části turnaje. V úvodním kole nenašel recept na Švýcara Rogera Federera, kterému podlehl ve třech setech.\n\nPo čtvrtfinále na lednovém Apia International Sydney vypadl ve třetím kole Australian Open s Uzbekem Denisem Istominem. Mezi poslední čtveřici startujících se probojoval i v melbournské mužské čtyřhře po boku krajana Guillerma Garcíi Lópeze. Na buenosaireském Argentina Open jej před branami finále vyřadil pozdější vítěz Alexandr Dolgopolov z Ukrajiny po dvousetovém průběhu. Navazují týden prošel do debutového finále události kategorie ATP 500, když na cestě pavoukem Rio Open odvrátil mečbol norskému teenagerovi Casperu Ruudovi, než v zápase o titul podlehl Rakušanu Dominicu Thiemovi. Přesto si z brazilského turnaje odvezl trofej z mužského deblu, do něhož nastoupil s Urugaycem Pablem Cuevasem. Deblový spoluhráč a dvojnásobný obhájce Cuevas jej pak vyřadila v semifinále Brasil Open v Sau Paulu.\n\nBřeznový BNP Paribas Open v Indian Wells znamenal první semifinálovou účast v sérii Masters poté, co ve čtvrtfinále odvrátil dva mečboly Cuevasovi. Na kalifornské události jej zastavila až světová trojka Stan Wawrinka po dvousetovém průběhu. Bodový zisk jej po turnaji posunul na nové kariérní maximum, 19. příčku. Na Miami Open v Key Byscaine obdržel volný los do druhého kola, aby jej v něm vyřadil Argentinec Federico Delbonis. Ve španělském týmu odehrál čtvrtfinále světové skupiny Davis Cupu proti Srbsku a z obou duelů odešel poražen. Ve dvouhře nestačil na Viktora Troického a s Marcem Lópezem prohrál i sobotní čtyřhru proti Troickému se Zimonjićem. Srbové zvítězili 4:1 na zápasy.\n\nAntukovou sezónu otevřel na dubnovém Monte-Carlo Masters porážkou ve třetí fázi od světové dvojky Novaka Djokoviće ve třech setech. Do stejného kola se podíval i na Barcelona Open Banc Sabadell, kde na jeho raketě zůstali Tommy Robredo a Richard Gasquet, aby poté nestačil na šťastného poraženého kvalifikanta Juiči Sugitu. Na květnovém Estoril Open zvládl roli favorita, když jako nejvýše nasazený ve finále zdolal 33letou lucemburskou turnajovou trojku Gillese Müllera po dvousetovém průběhu. Během turnaje neztrazil žádný set. Připsal si tak třetí singlový titul na okruhu ATP Tour a první z antukového povrchu.\n\nPo časném vyřazení z Mutua Madrid Open i římského Internazionali BNL d'Italia se probojoval do svého premiérového čtvrtfinále na grandslamu. Na pařížské antuce French Open zdolal ve třetí fázi jedenáctého nasazeného Grigora Dimitrova a turnajovou pětku Milose Raonice po pětisetové bitvě.\n\nNewyorské US Open přineslo první účast v grandslamovém semifinále, do něhož prošel bez ztráty sady. Mezi poslední osmičkou hráčů porazil Argentince Diega Schwartzmana a následně jej zdolal jihoafrický tenista Kevin Anderson po čtyřsetovém průběhu.\n\n\n"}
{"id": "901225", "url": "https://cs.wikipedia.org/wiki?curid=901225", "title": "John Tchicai", "text": "John Tchicai\n\nJohn Tchicai (28. dubna 1936 Kodaň, Dánsko – 8. října 2012 Perpignan, Francie) byl dánský freejazzový saxofonista a hudební skladatel. V dětství se učil hrát na housle, později přešel ke klarinetu a altsaxofonu. Koncem padesátých let koncertoval s různými hudebníky po Evropě a v roce 1963 se usadil v New Yorku, kde začal hrát se skupinou New York Contemporary Five a následně s New York Art Quartet. V roce 1965 hrál na albu \"Ascension\" saxofonisty Johna Coltranea. V roce 1969 vydal John Lennon album \"Unfinished Music No.2: Life with the Lions\", na kterém Tchicai rovněž hrál. Rovněž spolupracoval s hudebníky, jako byli Niels-Henning Ørsted Pedersen, Don Moye nebo Albert Ayler.\n"}
{"id": "901228", "url": "https://cs.wikipedia.org/wiki?curid=901228", "title": "Národní park Ordesa y Monte Perdido", "text": "Národní park Ordesa y Monte Perdido\n\nNárodní park Ordesa y Monte Perdido je jedním z nejstarších národních parků ve Španělsku. Leží v Pyrenejích při francouzských hranic v provincii Huesca. Vzdušnou čarou je vzdálen přibližně 240 km na východ od Bilbaa a taktéž 240 km západně od Barcelony. Má rozlohu 155 km², za státní hranicí na něj navazuje francouzský Národní park Pyreneje.\n\nChráněné území zde bylo vyhlášeno roku 1918, následná reklasifikace a rozšíření parku do dnešní podoby proběhlo v roce 1982. Národní park je zároveň i biosférickou rezervací, ptačí oblastí a světovým přírodním dědictvím UNESCO. V současnosti správu národní parku zajišťuje \"Departamento de Agricultura, Ganadería y Medio Ambiente de la Diputación General de Aragón\".\n\nDominantou parku je vrchol Monte Perdida (3354 m). Mezi zdejší faunou vyniká zvlaštní vychuchol pyrenejský, drobný hmyzožravec, který připomíná krtka. Má dlouhý ocas jako potkan. Rostlinnými endemiti parku jsou orlíček pyrenejský a lomikámen.\n\n"}
{"id": "901229", "url": "https://cs.wikipedia.org/wiki?curid=901229", "title": "Monte-Carlo Rolex Masters 2013 – mužská dvouhra", "text": "Monte-Carlo Rolex Masters 2013 – mužská dvouhra\n\nDo soutěže mužské dvouhry na tenisovém turnaji Monte-Carlo Rolex Masters 2013 nastoupilo padesát šest hráčů. Z kvalifikace postoupilo sedm tenistů. Osminásobným obhájcem titulu byl pátý hráč světa Rafael Nadal ze Španělska.\n\nVítězem soutěže dvouhry se stala srbská světová jednička Novak Djoković, který ve finále porazil třetího nasazeného Rafaela Nadala 6–2 a 7–6. Španěl tak neprodloužil sérii osmi titulů v řadě, rekord na okruhu ATP Tour, a ukončil šňůru 46 výher z antuky v Monte Carlu.\n\nOsm nejvýše nasazených mělo volný los do druhého kola.\n\n\n\n"}
{"id": "901231", "url": "https://cs.wikipedia.org/wiki?curid=901231", "title": "Amandla", "text": "Amandla\n\nAmandla je studiové album amerického trumpetisty Milese Davise, vydané v květnu 1989 u vydavatelství Warner Bros. Records. Jde o jeho třetí spolupráci s baskytaristou Marcusem Millerem. Skladba „Mr. Pastorius“, která se nachází v samém závěru alba, byla věnována Jaco Pastoriovi.\n\n"}
{"id": "901232", "url": "https://cs.wikipedia.org/wiki?curid=901232", "title": "Devocionálie", "text": "Devocionálie\n\nDevocionálie, též kultovní předměty, nepřesně nazývané také svátostky, jsou drobné předměty devoce (kultu). Kněží a ostatní věřící je užívají k udržení, rozvíjení či povznesení své zbožnosti.\n\nk úctě na veřejném místě(kostel, klášter, náměstí, apod.):\n\nk osobní (soukromé) devoci:\n\nK rozšíření devocionálií docházelo od středověku. Nejpočetnější byl památky z poutí, jako odznaky poutníků z jejich oděvů či klobouků (odlévané ze slitiny olova a cínu), svatojakubské mušle, hole. Významným obdobím výroby, šíření a sbírání devocionálií byla doba protireformace po Tridentském koncilu, tedy předměty z období baroka. Od 2. poloviny 19. století se šířila průmyslová výroba devocionálií, která trvá dodnes. Některé výrobky mohou být označeny za nevkusné nebo nevhodné. Někdy lze jen odstranit nevhodné detaily (zlacení, barvy, rám), jindy se názory liší a devocionálie rádi přijmou ti, kteří kategorii kýč nevnímají. Pokud se na kýčovitosti devocionálie shodnou majitelé i věřící farnosti, doporučuje se takové nepotřebné předměty pietně zlikvidovat, například spálením v ohni.\n\nV minulosti se k devocionáliím řadily i předměty pověrečné, jež měly -nejen- křesťany ochránit 1) před přírodními katastrofami, jako např. tzv. hromové kameny, 2) před nemocemi, jako např. račí oči nebo žabí kámen, 3) být univerzální ochranou majitele v nouzi.\n\nV prodejnách chrámových předmětů se prodávají liturgické předměty, devocionálie i chrámové vybavení, často také náboženská literatura a obdobný sortiment. Je zakázáno obchodovat s relikviemi světců.\n\n\n"}
{"id": "901234", "url": "https://cs.wikipedia.org/wiki?curid=901234", "title": "Monte-Carlo Rolex Masters 2013 – mužská čtyřhra", "text": "Monte-Carlo Rolex Masters 2013 – mužská čtyřhra\n\nDo soutěže mužské čtyřhry na tenisovém turnaji Monte-Carlo Rolex Masters 2013 nastoupilo dvacet čtyři dvojic. Dvojnásobným obhájcem titulu byl první pár světa tvořený americkými dvojčaty Bobem a Mikem Bryanovými.\n\nDeblový titul získala nenasazená francouzsko-srbská dvojice Julien Benneteau a Nenad Zimonjić, když ve finále přehrála turnajové jedničky Boba a Mika Bryanovi. Po rovnocenném zisku prvních dvou setů 4–6 a 7–6, rozhodl až supertiebreak nejtěsnějším dvoubodovým rozdílem [14–12]. Američané tak nezískali třetí výhru v řadě.\n\nVšechny nasazené páry měly volný los do druhého kola.\n\n"}
{"id": "901235", "url": "https://cs.wikipedia.org/wiki?curid=901235", "title": "Kīpuka", "text": "Kīpuka\n\nKīpuka je geologický termín z vulkanologie označující kus země, která je obklopena jedním či více mladšími lávový proudy. Toto území představuje starší jednotku, která přežila mladší přetvoření povrchu. Vzniká většinou na mírně ukloněném úbočí sopek, hřebenů či lávových dómů, tedy míst, kde láva může téct pozvolna po svahu dolů a tím obklopit lokální vyvýšeniny. Jelikož je starší území většinou již pokryté vegetací, zdánlivě tak kīpuka připomíná ostrov uprostřed moře.\n\nTermín pochází z havajštiny , kde kīpuka znamená „ostrov“.\n"}
{"id": "901237", "url": "https://cs.wikipedia.org/wiki?curid=901237", "title": "Michael Landau", "text": "Michael Landau\n\nMichael Landau (* 1. června 1958 Los Angeles) je americký kytarista a zpěvák. Na kytaru začal hrát ve svých jedenácti letech. Jako studiový hudebník spolupracoval s mnoha hudebníky, mezi které patří Pink Floyd (\"A Momentary Lapse of Reason\", 1987), Miles Davis (\"Amandla\", 1989), Jefferson Airplane (\"Jefferson Airplane\", 1989) nebo Céline Dion (\"Let's Talk About Love\", 1997). Rovněž spolupracoval se Stevem Lukatherem, Jamesem Taylorem nebo Michaelem Jacksonem.\n\n"}
{"id": "901241", "url": "https://cs.wikipedia.org/wiki?curid=901241", "title": "Kašgora", "text": "Kašgora\n\nKašgora (mezinárodní zkratka WAS) je textilní vlákno ze srsti kříženců angorského kozla s divokou kozou. \nPrvní doložené křížení pochází z roku 1826 ve Francii. V roce 1988 byla kašgora uznána mezinárodní vlnařskou organizací jako zvláštní druh živočišného vlákna. Po počátečním nadšení se však v posledním desetiletí 20. století snížila produkce odchlupené kašgorové vlny ze 200 na 60 ročních tun (v roce 2001 se prodával kilogram kašgory 20 µm za 45 USD). V 21. století se chovají kašgorské kozy ve větším množství jen na Novém Zélandu a v Austrálii.\nVlna se stříhá dvakrát ročně se ziskem 200–1300 g vlákna. Srst sestává z asi 50 % z vláken s jemností 17–23 µm a délkou 30–90 mm a asi polovina jsou chlupy s tloušťkou nad 30 µm. Jemná vlákna jsou lesklá jako mohér, převážně bílá, s hebkým omakem.\n\nPo odchlupení se kašgora dá zpracovávat stejným způsobem jako ovčí vlna.\n\nTkaniny se používají na kabáty, saka, šály a přikrývky\n\nPleteniny se po strojním praní srážejí a splsťují, avšak jen málo žmolkují.\n"}
{"id": "901243", "url": "https://cs.wikipedia.org/wiki?curid=901243", "title": "Al Harewood", "text": "Al Harewood\n\nAl Harewood (3. června 1923 Brooklyn, New York − 13. března 2014) byl americký jazzový bubeník a hudební pedagog. Narodil se barbadoským rodičům a v mládí se věnoval stepu. Byl členem skupiny J. J. Johnsona a později hrál s hudebníky, jako byli Carmen McRae, Stan Getz, Stanley Turrentine, Tošiko Akijoši, Dexter Gordon nebo Horace Parlan. V šedesátých letech pracoval jako studiový hudebník pro vydavatelství Blue Note Records. Zemřel v březnu 2014 ve věku devadesáti let.\n\n"}
{"id": "901245", "url": "https://cs.wikipedia.org/wiki?curid=901245", "title": "Bob Tisdall", "text": "Bob Tisdall\n\nRobert Morton Newburgh \" Bob\" Tisdall (16. května 1907 Nuwara Eliya (Cejlon, dnes Srí Lanka) – 27. července 2004 Nambour, Austrálie) byl irský atlet, olympijský vítěz v běhu na 400 metrů překážek z roku 1932.\n\nPocházel ze sportovní rodiny, otec byl běžcem, matka hrála pozemní hokej a golf. Původně stratoval v různých atletických disciplinách, později se specializoval na trať 400 metrů překážek. Na olympiádě v Los Angeles v roce 1932 v této disciplíně zvítězil. Jeho dosažený čas 51,7 byl sice lepší než tehdejší světový rekord, ale nemohl být uznán, protože Tisdall shodil jednu z překážek. Teprve po této události byly změněny pravidla registrace rekordů v překážkových bězích. Na olympiádě v Los Angeles startoval také v desetiboji, kde skončil osmý.\n"}
{"id": "901246", "url": "https://cs.wikipedia.org/wiki?curid=901246", "title": "Morgan Taylor", "text": "Morgan Taylor\n\nFrederick Morgan Taylor (17. dubna 1903 Sioux City, Iowa – 16. února 1975 Irondequoit, New York) byl americký atlet, olympijský vítěz v běhu na 400 metrů překážek z roku 1924.\n\nV roce 1924 na americké předolympijské kvalifikaci překonal světový rekord v běhu na 400 metrů překážek časem 53,6. Rekord ale nebyl potvrzený IAAF. Ve stejném čase zvítězil v olympijském finále v Paříži. Znovu však jeho výkon nebyl uznán za nový světový rekord, protože shodil jednu z překážek, což podle tehdejších pravidel vylučovalo uznání výsledku za rekord.\n\nO čtyři roky později, v roce 1928, se dočkal, když zaběhl světový rekord časem 52,0. V tomto roce skončil na olympiádě v Amsterdamu v běhu na 400 metrů překážek třetí. Stejného úspěchu dosáhl na olympiádě v Los Angeles v roce 1932. Byl tak prvním běžcem na 400 metrů překážek, který získal tři olympijské medaile.\n"}
{"id": "901250", "url": "https://cs.wikipedia.org/wiki?curid=901250", "title": "Das deutsche Sprachgebiet von Mähren und Schlesien", "text": "Das deutsche Sprachgebiet von Mähren und Schlesien\n\nDas deutsche Sprachgebiet von Mähren und Schlesien je spis německého profesora Franze Helda z roku 1888, který představuje nástin situace, včetně popisu jazykových hranic, jazykových ostrovů a celkového německého jazykového území na Moravě a ve Slezsku.\n\nJazyková a národnostní roztříštěnost v českých zemích se stala od druhé poloviny 19. století fundamentálním problémem pro fungování habsburského soustátí. Jazyková rozrůzněnost byla na Moravě ještě komplikovanější než v Čechách či ve Slezsku, kde byly jazykové hranice jasnější a uvnitř jednotlivých jazykových enkláv nebylo tolik jazykových variant. Jiná situace byla na Moravě, která byla z česko-německého jazykového hlediska mnohem více členitější. Německá národnost byla na Moravě početně o něco slabší než v Čechách (cca 30% na Moravě, 35% v Čechách), ale její hospodářský, politický a kulturní vliv byl mnohem výraznější. Až do 1. světové války Němci ovládali městské rady v Olomouci, Brně, Jihlavě a ve slezské Opavě. Vzájemné jazykové a národnostní boje mezi Čechy a Němci na Moravě a ve Slezsku se právě nejvíce zračily v místech jazykových ostrovů (tzv. Sprachinsel) a na jazykových hranicích. \n\nHeldova práce obsahuje 3 mapy, které zobrazují hlavní německé osídlení na Moravě a ve Slezsku. Jedná se o jihlavský jazykový ostrov a jihozápadní Moravu, brněnský jazykový ostrov, vyškovský jazykový ostrov a dále souvislé osídlení na jižní Moravě. Vedle tohoto jazykového území se pak jedná o kompaktní oblast severní Moravy, město Olomouc a východní část tzv. Hřebečska, což byl německý jazykový ostrov rozkládající se jak v Čechách, tak i na Moravě s centry ve Svitavách a Moravské Třebové. \n\nSituace ve Slezsku byla z hlediska německého jazykového rozšíření nejlepší, protože se jednalo o zcela kompaktně německy mluvící území západního Slezska a hlavní město Opavu. Naopak jižně, západně a východně od Opavy se nacházelo převážně české jazykové osídlení. Slezsko bylo též jedinou zemí ze svazku Koruny české, v níž měla německá národnost početní převahu.\n\nHeldův statistický přehled vycházející ze sčítání lidu z roku 1880, tak sahá od období počátku nejostřejší fáze nacionálních bojů mezi Čechy a Němci, jejichž hlavním znakem byl právě jazyk. Tento zápas vyvrcholil v polovině 90. let 19. století Badeniho jazykovými nařízeními, které uvrhly Předlitavsko do krize, z níž se nevzpamatovalo až do rozpadu monarchie.\n\n\n"}
{"id": "901253", "url": "https://cs.wikipedia.org/wiki?curid=901253", "title": "Jean Merrien", "text": "Jean Merrien\n\nJean Merrien, vlastním jménem René de la Poix de Fréminville (3. června 1905 – 7. června 1972, Fribourg, Švýcarsko) byl francouzský mořeplavec a spisovatel převážně historických románů s námořní tematikou.\n\nPocházel z rodiny se šlechtickými kořeny. Byl nejmladším synem početné rodiny inženýra Charlese de la Poix de Fréminville a Rachel Sylvestre de Sacy. Od mládí se zajímal o literaturu a hlavně o moře a vše, co s ním souviselo. Mládí prožil v Clohars-Carnoët v Bretani, kde už jako chlapec měl svou první loďku a rybařil. Vojenskou službu nastoupil u námořnictva. V roce 1931 se oženil s Françoise Hannebicque, která pocházela z jiné větve stejné rodiny, jako on. Brzy po svatbě se jim narodil syn Hervé. Během 2. světové války se setkal v Cherbourgu s Gisèle Verschuere, dcerou nakladatele. Spolu se usadili v Rennes a založili tam nakladatelství \"Libraire de Bretagne\". Během bombardování města bylo nakladatelství zničeno.\n\nOd října do prosince roku 1940 byl šéfredaktorem \"L'Heure Bretonne\", novin Bretaňské národní strany (Parti national breton). V roce 1941 se stal členem L'Institut celtique de Bretagne.\n\nVe druhém manželství s Gisèle Verschuere se narodily tři děti, dva synové, Gwénolé a Gildas a dcera Marine. Od roku 1948 žila rodina v Nantes, v roce 1964 přesídlila do Švýcarska.\n\nZemřel 7. června 1972, ve věku 67 let, ve Fribourgu ve Švýcarsku.\n\nJe méně známé, že byl také autorem více než 80 děl literatury pro děti a mládež.\n\nPod pseudonymy René Madec a Christophe Paulin psal detektivní romány s prvky sci-fi, jejichž hlavní postavou je abbé Garrec (\"L'abbé Garrec gardien de phare\", 1956). Byl též autorem mnoha článků uveřejněných v časopise \"Neptunia\", vydávaném Národním muzeem námořnictví (Musée national de la Marine) v Paříži.\n\nHlavním tématem jeho románů je ale moře a lidé, kteří mu zasvětili své životy. Po prvních dílech \"La mort jeune\" (1938), \"Abandons de postes\" (1939), \"Bord à bord\" (1944) a \"Le Refus\" (1946), napsal dobrodružné romány o cestách po moři \"L'Homme de la mer\" (1948), \"Les Mémoires d'un yacht\" (1953), \"Valérie de la mer\" (1960) nebo \"L'oiseau de mort du Cap Horn\" (1971).\n\nNěkolik románů věnoval také historii známých mořeplavců a korzárů, \"Christophe Colomb\" (1955), \"Tels étaient corsaires et flibustiers\" (1957), \"Les Grands Drames de la mer\" (1961), \"Cet étrange Christophe Colomb\" (1968), \"La Légendaire de la mer\" (1969) a další.\n\nVlastní mořeplavecké zkušenosti uplatnil také v naučných knihách \"Dictionnaire de la mer\" (1960), \"Petits Ports de Corse\" (1960), \"Ma Petite Voile en 60 leçons\" (1965).\n\nHlavní postavou jednoho z posledních románů \"Un certain chevalier de Fréminville\" (1970) se stal jeho předek, po němž si zvolil i jeden ze svých pseudonymů, Christophe-Paulin de La Poix de Fréminville (1787 - 1848).\n\n\n"}
{"id": "901255", "url": "https://cs.wikipedia.org/wiki?curid=901255", "title": "Leichttraktor", "text": "Leichttraktor\n\nLeichttraktor byl německý experimentální tank.\n\nMezi lety 1930 a 1934 byly vyrobeny 4 prototypy lišící se výzbrojí, posádkou, hmotností a podvozkem.\n\nPo první světové válce bylo Německo omezeno ve vojenském rozvoji Versailleskou smlouvou, ale pod krycím názvem „Traktor“ probíhal tajný vývoj obrněných vozidel a dělostřelectva.\n\nNěmci testovali tank v Sovětském svazu podle smlouvy podepsané v roce 1922 v Rapallu pod vysokým utajením. Zkušebna v letech 1926-1933 byla nazývána \"Panzertruppenschule Kama\", a byla umístěna poblíž Kazaně v Sovětském svazu. Bylo to společné testovací pozemní a tankové cvičiště pro Rudou armádu a Reichswehr. Zkoušky se konaly pod kódovým označením \"Kama\" (složeného ze dvou slov Kazan a Malbrandt, protože testy probíhaly v blízkosti Kazaně a byl k nim přidělen podplukovník Malbrandt). V prvních letech druhé světové války se Leichttraktor používal jako výcvikový tank.\n"}
{"id": "901263", "url": "https://cs.wikipedia.org/wiki?curid=901263", "title": "Alainův kříž", "text": "Alainův kříž\n\nAlainův (Allainův) kříž je kamenný kříž v Lomnici nad Popelkou v Libereckém kraji. Postaven byl pravděpodobně na památku tragické smrti bratra knížete Kamila Rohana Benjamina (1804–1846) a později začal připomínat též předčasnou smrt Benjaminova syna Alaina (1829–1857). Kníže bratra přemluvil, aby se zúčastnil koňských dostihů. Při dostihu však kůň upadl tak nešikovně, že Alaina přimáčkl a usmrtil.\n\nKamil si bratrovu smrt vyčítal, a tak dal roku 1849 na svém panství v lese nad obcí Košov vystavět dřevěný kříž, ke kterému se chodil za bratra modlit. Po několika letech byl dřevěný kříž nahrazen přesnou kamennou kopií, která zde stojí dodnes.\n\nKříž se nalézá u červené turistické značky vedoucí z Tábora do Košova při křižovatce lesních cest asi 0,5 km nad Košovem.\n\n"}
{"id": "901271", "url": "https://cs.wikipedia.org/wiki?curid=901271", "title": "Panamská aféra", "text": "Panamská aféra\n\nPanamská aféra byl rozsáhlý korupční skandál, který propukl na konci 19. století v období Třetí francouzské republiky.\n\nV roce 1879 byla založena francouzská akciová společnost \"Compagnie de Panama\", která měla financovat výstavbu Panamského průplavu pod vedením inženýra Ferdinanda de Lessepse. Společnost musela v roce 1889 vyhlásit konkurs, načež se snažila vyřešit své finanční problémy prostřednictvím loterie. Kvůli jejímu povolení spolupodílníci Cornélius Herz a baron Jacquese de Reinach uplatili velké množství politiků a novinářů. Bankrot Compagnie de Panama byl přesto nevyhnutelný. Francouzská vláda zprvu před akcionáři tajila ztráty, což po propuknutí skandálu vedlo k její prudké ztrátě důvěry.\n\nVláda premiéra Émila Loubeta padla v roce 1892 a vláda Alexandra Ribota v roce 1893. Do skandálu byl zapletený také pozdější ministerský předseda Georges Clemenceau, který musel přerušit svou politickou kariéru.\n\nDo aféry byli zapojeni také někteří židovští finančníci (Cornélius Herz, Jacques de Reinach, Émile Arton, Louis Andrieux), což ve Francii prohloubilo antisemitismus.\n\nRepubliku jako takovou však nemohl skandál politicky destabilizovat, mj. také proto, že pozornost veřejnosti se krátce poté obrátila ke Dreyfusově aféře.\n\n"}
{"id": "901273", "url": "https://cs.wikipedia.org/wiki?curid=901273", "title": "Tolyl", "text": "Tolyl\n\nTolyl (-CHCH) je aromatická funkční skupina odvozená od toluenu (methylbenzenu) odtržením jednoho atomu vodíku z benzenového jádra. Pokud je vodík odtržen od methylové skupiny, vzniklá skupina se nazývá benzyl.\n\nPodle vzájemné polohy methylové skupiny a volné vazby v tolylu se rozlišuje\n\n"}
{"id": "901283", "url": "https://cs.wikipedia.org/wiki?curid=901283", "title": "M51 Sherman", "text": "M51 Sherman\n\nM51 Sherman je izraelský tank odvozený od amerického typu M4 Sherman. Z tanku M50 Super Sherman (i když se tak říkalo oběma typům, jak M50, tak i M51) vybaveného 75mm dělem z tanku AMX-13 převzal řadu vylepšení a vybaven byl 105mm kanónem o délce hlavně 51 ráží francouzského původu. V Jomkipurské válce se střetl izraelský M51 Sherman s egyptskými a syrskými tanky T-62. Tanky M51 Sherman používají anebo používaly paraguayské, chilské, izraelské a jiholibanonské armády.\n\n"}
{"id": "901285", "url": "https://cs.wikipedia.org/wiki?curid=901285", "title": "Mont de la Dives", "text": "Mont de la Dives\n\nMont de la Dives (867 m n. m.) je neaktivní stratovulkán na ostrově Amsterdam v jižní části Indického oceánu. Jedná se o nejvyšší bod ostrova i celého distriktu Ostrovy Svatý Pavel a Amsterdam (součást francouzského zámořského teritoria Francouzská jižní a antarktická území). Sopka i ostrov leží na riftovém systému, který odděluje antarktickou a australskou desku.\n\nMasív vulkánu je tvořený převážně bazaltovými horninami. Vznikl ve dvou periodách, jejichž konec provázel vznik kalder, vzdálených od sebe asi 2 km. Doba poslední erupce není známa, ale velmi čerstvý vzorek lávových proudů ze severovýchodní stěny kráteru \"Dumas\" indikuje nízké stáří – sto až dvě stě let.\n\n"}
{"id": "901290", "url": "https://cs.wikipedia.org/wiki?curid=901290", "title": "Hloubková mozková stimulace", "text": "Hloubková mozková stimulace\n\nHloubková mozková stimulace je procedura, při níž jsou do mozku pacienty vpraveny elektrody, jež stimulují mozek a mohou ovlivňovat pacientův stav. Ani přes více než desetiletou tradici této metody stále není jisté, jak přesně celý mechanismus funguje, přičemž existuje hned celá řada hypotéz.\n\nNa rozdíl od mnoha jiných léčebných procedur, při níž je ovlivňován mozek, je hloubková mozková stimulace relativně bezpečná a reverzibilní.\n\nHloubková mozková stimulace se používá především u pacientů s Parkinsonovou chorobou. Tu sice neumí vyléčit, dokáže však omezit některé z jejích příznaků a zlepšit tak kvalitu pacientova života. Mimo jiné dokáže hloubková mozková stimulace omezit pacientovu ztuhlost či snížit výskyt. Z důvodu náročnosti celého postupu je však v dnešní době využívána pouze v případě, že pacientovi nelze pomoci například běžně používanými léky.\n\nKromě Parkinsonovy choroby se hloubková mozková stimulace používá také u pacientů trpících chronickými bolestmi, depresemi, či Tourettovým syndromem. Zkoumá se také možné využití u osob trpících obsedantně kompulzivní poruchou, epilepsií nebo Alzheimerovou chorobou.\n\nAčkoliv je hloubková mozková stimulace dnes již poměrně běžně prováděný zákrok, celý postup je stále spojen s nezanedbatelnými riziky. Kromě typických rizik spojených s nutností operativního otevření lebky existuje také riziko posunutí elektrod a nutnosti nové operace.\n\nU pacientů léčených hloubkovou mozkovou stimulací také mohou být pozorovány psychologické změny, a to včetně halucinací, depresí či apatie. U některých pacientů dokonce následkem léčby došlo k pokusům o sebevraždu.\n\n"}
{"id": "901293", "url": "https://cs.wikipedia.org/wiki?curid=901293", "title": "Dahalokely", "text": "Dahalokely\n\nDahalokely (\"lupič − bandita\") byl rod menšího a vývojově bazálního abelisauroidního teropoda, žijícího v období svrchní křídy na území dnešního Madagaskaru.\n\nTeropod byl popsán na základě několika žeber a obratlů, vykopaných na severu ostrova v letech 2007–2010. Dinosaurus žil v období tzv. turonu, asi před 90 miliony let. Byl dlouhý zhruba 3–4 metry, patří tedy k menším druhům abelisauroidů. Tento dravec žil v době, kdy byl ještě Madagaskar spojen s Indií (tyto pevniny se navzájem odtrhly až před asi 88 miliony let). \"Dahalokely\" byl tedy možná předkem jak indických, tak i madagaskarských abelisauridů z nejsvrchnější křídy.\n\n\n"}
{"id": "901296", "url": "https://cs.wikipedia.org/wiki?curid=901296", "title": "Jules Romains", "text": "Jules Romains\n\nJules Romains, rodným jménem Louis Henri Jean Farigoule (26. srpna 1885, Saint-Julien-Chapteuil – 14. srpna 1972, Paříž) byl francouzský spisovatel a básník, představitel tzv. unanimismu. V mládí měl blízko k umělecké komuně Abbaye de Créteil. Za druhé světové války působil v USA, kde pracoval pro Hlas Ameriky, a posléze v Mexiku, kde spoluzakládal \"Institut Français d'Amérique Latine\". V letech 1936-1941 byl prezidentem mezinárodního PEN klubu. Z jeho díla vyniká 28dílný cyklus románů \"Les Hommes de bonne volonté\".\n\nJe pochován spolu se svojí manželkou, Lise Dreyfus-Romains (1909 – 1997), na hřbitově 'Cimetière du Père-Lachaise' v Paříži.\n\n\n\n\n\n"}
{"id": "901303", "url": "https://cs.wikipedia.org/wiki?curid=901303", "title": "Milan Lach", "text": "Milan Lach\n\nMilan Lach (* 18. listopadu 1973, Kežmarok) je slovenský řeckokatolický kněz, jezuita a biskup řeckokatolické eparchie Parma v USA. Bývalý pomocný biskup prešovské archeparchie.\n\nVyrostl v obci Ľubica, absolvoval gymnázium v Kežmarku. V letech 1992 až 1997 studoval na tehdejší prešovské řeckokatolické bohoslovecké fakultě Univerzity Pavla Jozefa Šafárika a v letech 2004 až 2009 studoval na Papežském východním institutu v Římě a obdržel doktorský titul.\n\nJako vysokoškolský pedagog působí na bratislavské teologické fakultě Trnavské univerzity, kde zastává funkci proděkana. Přednáší křesťanskou spiritualitu a spiritualitu křesťanského Východu.\n\nV roce 1995 vstoupil do jezuitského řádu a 1. července 2001 přijal Kněžské svěcení. Byl pomocným duchovním v bratislavské farnosti. Pracoval také jako národní duchovní asistent ve Federaci skautů Evropy.\n\nDne 19. dubna 2013 jej papež František jmenoval pomocným biskupem prešovské archeparchie a titulárním biskupem ostracinským. Stal se tak v 39 letech nejmladším členem Konference biskupů Slovenska. Post prešovského pomocného biskupa byl tímto zřízen, o jeho přidělení požádal archieparcha Ján Babjak o rok dříve. Babjaka, též řeckokatolického jezuitu, označil v rádiu Lumen Lach za svůj vzor.\n\n24. června 2017 jej papež František jmenoval apoštolským administrátorem řeckokatolické eparchie Parma se sídlem ve státě Ohio v USA.\n1. června 2018 byl jmenován eparchiálním biskupem Parmy, do úřadu byl uveden 30. června.\n"}
{"id": "901304", "url": "https://cs.wikipedia.org/wiki?curid=901304", "title": "Kraje v Číně", "text": "Kraje v Číně\n\nKraje \"čou\" () byly historické správní celky v Číně. Vznikly v říši Chan a v různých formách přetrvaly až do zániku říše Čching začátkem 20. století. \n\nAnalogické správní jednotky existovaly v Koreji (, \"ču\"), Vietnamu (\"châu\") a Japonsku (, \"šú\").\n\nV čínských mýtech bylo \"čou\" () označení devíti oblastí na které rozdělil Čínu Jü Velký. V čouské éře (11.–3. století př. n. l.) byl \"čou\" termín pro lokální správní útvar sestávající z 2500 rodin, pět \"čou\" tvořilo okres \"sien\" ().\n\nŘíše Chan se skládala z komandérií (, \"ťün\") rozdělených na okresy. Roku 106 př. n. l. vláda říši rozdělila na 13 kontrolních oblastí \"pu\" (), v nichž oblastní inspektoři (či oblastní zástupci) \"cch’-š’\" (刺史) vysílaní z kontrolního úřadu v metropoli dozírali a koordinovali několik komandérií. Roku 10 př. n. l. byly oblasti \"pu\" přejmenovány na \"čou\". Ke konci chanského státu dostali oblastní zástupci vojsko a rozhodovali i o financích, \"čou\" se tím z kontrolní oblasti přeměnila ve správní jednotku. V následujícím období byly \"čou\", v čele s oblastním velitelem \"cch’-š’\", nejvyšší regionální správní jednotky nadřazené komandériím.\n\nV říši Suej nadále existovaly kraje \"čou\", v čele s krajským zástupcem \"cch’-š’\". Zprvu byly nadřízené komandériím, ty však byly za prvního suejského císaře Wen-tiho (v 90. letech 6. století) zrušeny. Okresy potom přímo podléhaly krajům. Stejná struktura regionální správy (kraje \"čou\" skládající se z okresů \"sien\") přetrvala i v říši Tchang dokud za vlády císaře Süan-cunga (712–756) nebyly kraje přejmenovány na komandérie v čele s guvernérem \"tchaj-šou\". Za Tchangů krajský úřad sestával z pěti odborů \"s’\" (司): právního (, \"s’-fa\"), zásobovacího (, \"s’-cchang\"), stavebního (, \"s’-kung\"), vojenského (, \"s’-ping\") a zemědělského (, \"s’-tchien\"). Kraje byly podle významu a počtu obyvatel rozděleny do tří kategorií, krajští zástupci v závislosti na kategorii kraje měli nižší hlavní čtvrtou (4a2) až vyšší vedlejší třetí hodnost (3b1).\n\nV administrativě říše Sung byly kraje \"čou\" nejobvyklejší správní jednotkou střední úrovně, vedle speciálních krajů \"ťün\" (), prefektur \"fu\" () a výrobních prefektur \"ťien\" (). Krajů bylo zhruba 250 z tří set jednotek střední úrovně. Sungskému kraji podléhalo 5 až 20 okresů, řízeny byly pověřenými správci obvykle titulovanými \"č’-š’\" (, titul zněl \"č’\" [název kraje]\"-čou š’\", „pověřen záležitostmi kraje [název kraje]“).\n\nKraje \"čou\" jako správní jednotka složená z několika okresů přetrvaly i v říších Liao, Ťin a Jüan.\n\nV mingské administrativě byly kraje \"čou\" jednotky podřízené prefektuře (proto někdy zvané podprefektura) a nadřízené okresům. Někdy nepodléhaly prefektuře, ale přímo provincii, pak byly označovány za „přímo řízené“ (, \"č’-li\"). Koncem mingské doby existovalo 240 krajů (vedle 159 prefektur a 1144 okresů). Správce kraje (, \"č’-čou\") míval vedejší pátou hodnost.\n\nV říši Čching byly kraje \"čou\" zřizovány ve zvláštních oblastech – s nečínským osídlením, nebo s důležitou výrobou. V éře Čchien-lung (1736-1796) jich bylo 154 (ve srovnání s 1282 okresy). Obvykle sestávaly z několika okresů, někdy však byly nejnižší jednotkou státní správy. Zpravidla podléhaly prefekturám, někdy podprefekturám \"tching\" (), jindy přímo provincii.\n\nVe správním rozdělení Čínské lidové republiky pojem \"čou\" přežil pouze v názvu autonomních prefektur (, \"c’-č’-čou\").\n"}
{"id": "901306", "url": "https://cs.wikipedia.org/wiki?curid=901306", "title": "Komandérie", "text": "Komandérie\n\nKomandérie \"ťün\" () byly historické správní celky v Číně. Vznikly v období Jar a podzimů, přetrvaly až do zrušení po zániku říše Tchang. \n\nV období Jar a podzimů byla území získaná soupeřícími čínskými státy na úkor sousedů organizována do okresů \"sien\" (), postupem doby v pohraničních územích, méně osídlených, ale se silnou vojenskou přítomností, vznikaly komandérie \"ťün\". V období válčících států komandérie získaly na velikosti a dělily se na okresy.\n\nV říši Čchin byly komandérie \"ťün\" nejvyššími útvary regionální správy. Skládaly se z okresů. Při založení císařství roku 221 př. n. l. byla říše rozdělena na 36 komandérií, později, po připojení nových území, byl jejich počet zvýšen na 42. V čele komandérií stál guvernér \"šou\" (). Vojenským jednotkám umístěným v komandérii velel, nezávisle na guvernérovi, velitel komandérie \"wej\" ().\n\nŘíše Chan zachovala dělení na komandérie a okresy, přičemž na úrovni komandérií stála autonomní království, později knížectví (, \"wang-kuo\"). Během doby bylo několik komandérií sdruženo v kontrolní oblasti \"pu\" (), později přejmenované na \"čou\" (), které se koncem chanského období vyvinuly v regulérní správní útvary, kraje \"čou\". Komandérie tím klesly na pozici druhé nejvyšší jednotky. \n\nV čele komandérií stál guvernér \"šou\" (), případně \"ťün-šou\" (郡守), za císaře Ťing-tiho (vládl 157–141 př. n. l.) přejmenovaný na \"tchaj-šou\" (). V okrajových oblastech říše komandérie vedl guvernér pohraniční komandérie \"čang-š’\" (). Vojskům v komandérii velel velitel \"wej\" (), za Ťing-tiho přejmenovaný na \"tu-wej\" (). Podle počtu obyvatel byly komandérie rozřazeny do devíti kategorií.\n\nTřístupňový správní systém kraj–komandérie–okres zůstal zachován i v následujících staletích. Výrazně však vzrostlo množství správních jednotek i úředníků, od konce Chanů do počátku říše Suej počet komandérií vzrostl šestapůlkrát, počet krajů dvaadvacetkrát. Wen-ti (vládl 581–604), první císaře říše Suej, proto komandérie (v počtu přes 500 v severní Číně) zrušil a zavedl dvoustupňový systém kraj–okres. Přičemž počet krajů \"čou\" omezil na 190; podléhalo jim 1255 okresů. O jedno a půl století později tchangský císař Süan-cung (vládl 712–756) kraje \"čou\" přejmenoval na komandérie \"ťün\" a krajské zástupce na guvernéry \"tchaj-šou\". \n\nŘíše Sung, vzniklá roku 960, se vrátila ke krajům. Pojem komandérie se však v dalších stoletích (až po říši Čching) udržel jako neoficiální označení krajů a/nebo prefektur \"fu\". Přetrval i jako část některých aristokratických titulů, jako např. kníže komandérie \"ťün-wang\" (), nebo vévoda komandérie \"ťün-kung\" ().\n"}
{"id": "901307", "url": "https://cs.wikipedia.org/wiki?curid=901307", "title": "Invaze (rozcestník)", "text": "Invaze (rozcestník)\n\nInvaze může označovat:\n\n\n\n\n\n\n"}
{"id": "901308", "url": "https://cs.wikipedia.org/wiki?curid=901308", "title": "Haim (hudební skupina)", "text": "Haim (hudební skupina)\n\nHaim je hudební skupina založená v Los Angeles roku 2006, která však až do roku 2012 nevydala žádný singl. Jádro skupiny je tvořená sestrami Este Haim (narozena roku 1986), Danielle Haim (narozena roku 1989) a Alanou Haim (narozena roku 1991), kterým sekunduje bubeník Dash Hutton, bývalý člen skupin Wires on Fire a Slang Chicken od roku 2012. Kapela je nejčastěji přirovnávána ke skupině Fleetwood Mac. Jejich styl je popisován jako když \"nu-folk–potká–devadesátkové–R&B\" a \"hudba, která zní jako kdyby byla napsaná v úkrytu na břehu jezera obývaném Stevie Nicks, Johnem Waitem a En Vogue\".\n\nSestry vyrůstaly v údolí San Fernanda, Los Angeles na klasické rockové hudbě z let sedmdesátých. V době studií založili jejich rodiče rodinnou skupinu nazvanou ,Rockinhaim\", která hrála na charitativních trzích a ve které hrál na bubny jejich v Izraeli narozený otec Mordechai (\"Moti\") a na kytaru jejich matka Donna. Danielle a Este byly členkami skupiny ,The Valli Girls\", inspirované hudbou Pat Benatar, Blondie, Gwen Stefani, The Pretenders a Queen, pocházející z Jižní Kalifornie a podepsané pod vydavatelstvími Columbia Records / Sony Records. Jejich největším úspěchem byl soundtrack k filmu \"Sesterstvo putovních kalhot\". Jejich skladba ,Valli Nation\" byla umístěna na soundtracku k cenám z roku 2005, Nickelodeon Kids' Choice Awards, ,po boku takových popových superhvěz jako jsou Avril Lavigne, Alicia Keys, Simple Plan a Good Charlotte.\n\nHaim bývají srovnáváni s legendární soft rockovou kapelou Fleetwood Mack, i přesto, že sestry trvají na tom, že jejich inspirací jsou kapely mnohem ,mladší\". V interview prozradily, že byly velkými fanynkami skupin TLC a Destiny's Child, momentálně jsou jejich inspirací zpěváci Kendrick Lamar, Jessie Ware a Azealia Banks. I díky tomu zní jejich hudba folk-rockově s nádechem R&B/hip-hopu.\n\nTak jak sestry pomalu vyrůstaly, snažily se do své hudby více začlenit pop a moderní R&B. V roce 2006 se rozhodli, že společně založí vlastní kapelu. Následujících 5 let hrály v lokálních podnicích, ale protože byly zaneprázdněny jinými projekty, nepodnikly žádné další kroky. Este v té době studovala na UCLA, kterou v roce 2010 úspěšně dokončila s titulem z etnomuzikologie, přičemž jí stačily pouhé dva roky, namísto obvyklých pěti. Danielle byla ihned po ukončení střední školy požádána, aby v kapele, která předskakovala na nadcházejícím turné zpěvačky Jenny Lewis hrála na bubny, což vedlo k tomu, že Jenny Lewis požádala Danielle, aby jí doprovázela na kytaru. Zpěvák kapely \"The Strokes\", Julian Casablancas, po navštívení jednoho z koncertů oslovil Danielle, zda by ho na jeho sólovém turné nedoprovodila na perkuse a kytaru. Danielle Haim poté dokonce vyjela na turné se zpěvákem Cee Lo Greenem. Následně po tom, co se Danielle vrátila z turné a Este dokončila studium, se sestry rozhodly soustředit pouze na kariéru s kapelou Haim. Jejich nejmladší sestra Alana strávila ještě rok na vysoké, než se rozhodla sestry v kapele doplnit.\n\nVšechny tří sestry jsou schopné hrát na více než jeden instrument: Este hraje na kytaru a na basovou kytaru, Danielle hraje na hlavní kytaru a na bubny a Alana umí hrát na kytaru, klávesy a perkuse. Během koncertů a nahrávání hraje Este na basovou kytaru, Danielle zpívá a hraje na hlavní kytaru a Alana hraje na rytmickou kytaru, klávesy a perkuse. Este si na koncertech získává publikum díky svému přímočarému a mnohdy nevybranému žertování s publikem, což většinou vede ke ztrapnění zbylých sester.\n\nKapela Haim předskakovala již takovým umělcům jako jsou Edward Sharpe and the Magnetic Zeros, The Henry Clay People a Ke$ha. To jim dopomohlo k vydání prvního EP nazvaného \"Forever\", které bylo od 10. února 2012 po krátkou dobu dostupné zdarma na jejich oficiálních stránkách. EP si získalo pozornost médií a široké veřejnosti. Následoval úspěšný koncert na festivalu South by Southwest v březnu roku 2012, díky kterému kapela v červnu podepsala nahrávací smlouvu s britskou společností Polydor Records. V červenci vydalo nezávislé vydavatelství National Anthem \"Forever\" EP na gramofonové desce, která mimo originálních 3 skladeb obsahovala i remix skladby ,Forever\" od Dana Lissvika. Následovalo společné turné po Spojených státech s kapelou Mumford & Sons v srpnu roku 2012. Své první koncertní turné uspořádala kapela Haim v listopadu. V prosinci předskakovali skupině Florence and the Machine na jejich turné po Spojeném království a Irsku. 16. října 2012 zazněla skladba \"Don't Save Me\" ve vysílání rádia BBC One. Debutové album skupiny by mělo vyjít v roce 2013.\n\nBritský hudební magazín \"NME\" umístil titulní skladbu z \"Forever\" EP na 4. příčku nejlepších skladeb roku 2012. 4. ledna 2013 bylo oznámeno, že Haim zvítězili v anketě BBC Sound of 2013, která každoročně vyhlašuje nejnadějnější hudební umělce pro nadcházející rok. V březnu roku 2013 byla skupina Haim zařazena magazínem Fuse mezi 30 hudebních umělců, které musíte vidět na festivalu SXSW.\n\nDuke Dumont zremixoval jejich skladbu \"Falling\". Na začátku roku 2013 spolupracovaly s Kid Cudim na jeho skladbě \"Red Eye\", která se objevila na jeho třetí studiové desce \"Indicud\".\nDanielle Haim se spoluprací s Major Lazerem na skladbě \"You're No Good\" zařadila mezi další umělce, s kterými Major Lazer pracoval na svém druhém albu \"Free the Universe\", jako jsou Santigold, Vybz Kartel a Yasmin.\n\nNa festivalu Glastounbury se po svém koncertu objevily na pódiu společně s kapelou Primal Scream, se kterou společně zazpívali skladby \"It's Alright, It's OK\", \"Rocks\" a \"Come Together\".\n\nV červnu sestry dokončily práce na svém debutovém albu \"Days Are Gone\", které výjde 30. září 2013.\n\n29. července 2013 vydaly nový singl s názvem \"The Wire\".\n\nPracují v současné době na svém druhém albu. Průlomem můžeme také označit spolupráci s Calvinem Harrisem, který vydal singl Pray To God, který nahrál spolu s HAIM.\n\n"}
{"id": "901309", "url": "https://cs.wikipedia.org/wiki?curid=901309", "title": "Divadélko ve Smetanově muzeu", "text": "Divadélko ve Smetanově muzeu\n\nDivadélko ve Smetanově muzeu, bylo divadlo vzniklé v roce 1941 z části souboru Divadélka pro 99. Divadlo existovalo až do roku 1945.\n\nSoubor divadla byl tvořen především konzervatoristy, kteří hráli v letech 1940–1941 v Divadélku pro 99 v souboru vedeném Jindřichem Honzlem. V létě 1941 bylo působení divadélka v salónu U Topičů nuceně ukončeno výpovědí ze strany nakladatelství F. Borový a část souboru se pak přestěhovala do Smetanova muzea, kde od podzimu 1941 soubor vystupoval v koncertní síni s kapacitou okolo 150 míst pod názvem Divadélko ve Smetanově muzeu. První představení se konalo 23. září 1941.\n\nJindřich Honzl pracoval v divadle ještě chvíli v roce 1941 a pak byl nucen kvůli útokům ze strany fašistického tisku, především \"Vlajky\" a \"Arijského boje\", odejít do ústraní. Dle Honzlova přání se ujal vedení souboru nejprve Felix le Breux a po jeho odchodu do Nezávislého divadla na jaře 1942 vedl divadlo Antonín Dvořák, a to až do května 1945.\n\nV souboru Divadélka ve Smetanově muzeu vystupovali např. Antonie Hegerlíková, Karel Houska, Zdeněk Stránský (od podzimu 1941 do konce roku 1943), Marie Motlová, Stanislav Zvoníček, Jaromír Spal, Josef Pehr, Felix le Breux, Jiří Seydler, Stanislav Vyskočil a další. Režisérem byl Antonín Dvořák, který od roku 1943 současně působil v Intimním divadle.\n\nK častým návštěvníků divadla pařili mj. Jindřich Plachta, Jan Drda, Václav Řezáč, Karel Konrád, Karel Teige a Jiří Frejka.\n\nDivadélko působilo od počátku ve Smetanově muzeu, v roce 1942 krátce také ve Stálém divadle v Unitarii v Karlově ulice (později zde sídlil DISK), v roce 1943 hrál soubor v Nezávislém divadle na Václavském náměstí a v sezóně 1943/1944 v Intimním divadle pod hlavičkou \"Studio Intimního divadla\". Po názorových neshodách s ředitelem Intimního divadla Jaromírem Dohnalem se soubor na jaře roku 1944 znovu vrátil do Smetanova muzea.\n\nPosledním představením Divadélka ve Smetanově divadlo v době války bylo ilegální nastudování hry \"Král Ubu\", uvedené pro pozvané hosty v květnu 1944 ve Smetanově muzeu a věnované J. Honzlovi k jeho 50. narozeninám.. V této inscenaci účinkoval jako host Jindřich Plachta.\n\nPo osvobození soubor vystupoval krátce jako \"Soubor Jindřicha Honzla\" a pak byl převeden do Studia Národního divadla.\n\n\n"}
{"id": "901311", "url": "https://cs.wikipedia.org/wiki?curid=901311", "title": "Bud Shank", "text": "Bud Shank\n\nBud Shank (27. května 1926 Dayton, Ohio, USA − 2. dubna 2009 Tucson, Arizona, USA) byl americký altsaxofonista a flétnista. Původně se učil na klarinet a k saxofonu přešel až na universitě. V roce 1946 se stal členem skupiny Charlieho Barneta. Během padesátých let spolupracoval například se zpěvačkou Patti Page, kytaristou Laurindo Almeidem nebo trumpetistou Maynardem Fergusonem.\n\nV roce 1962 nahrál album \"Improvisations\" spolu s indickým sitáristou Ravi Šankarem. V roce 1965 nahrál flétnu pro píseň „California Dreamin'“ americké skupiny The Mamas and the Papas. V pozdějších letech spolupracoval s mnoha dalšími hudebníky, mezi které patří Lalo Schifrin, Boz Scaggs, Harry Nilsson nebo Gene Clark.\n\nZemřel na plicní embolii ve věku 82 let. Těsně před svou smrtí pracoval na novém albu.\n"}
{"id": "901321", "url": "https://cs.wikipedia.org/wiki?curid=901321", "title": "Alan Paton", "text": "Alan Paton\n\nAlan Stewart Paton (11. ledna 1903 – 12. dubna 1988) byl jihoafrický spisovatel, proti-apartheidový aktivista a politik-představitel liberalismu.\n\nV anketě Největší Jihoafričan, kterou pořádala televizní stanice SABC3, obsadil 59. místo. Roku 1953 založil Liberal Party of South Africa, která oponovala vládnoucí apartheidové National Party. Kvůli tomu mu byl roku 1960 zabaven pas a vrácen až za 10 let. K nejznámějším patří jeho kniha \"Cry, The Beloved Country\", která byla i dvakrát zfilmována, roku 1951 Zoltanem Kordou, roku 1995 Darrellem Roodtem.\n\n\n"}
{"id": "901322", "url": "https://cs.wikipedia.org/wiki?curid=901322", "title": "Štěpán Benoni", "text": "Štěpán Benoni\n\nŠtěpán Benoni (* 23. srpna 1984 Praha) je český filmový, televizní a divadelní herec a dabér.\n\nNarodil se v Praze a již v dětství hrál v řadě inscenací Národního divadla. Nejprve studoval střední knihkupeckou školu, poté přestoupil na Hudebně dramatický obor Pražské konzervatoře. Během studia hostoval např. v Divadle na Vinohradech, v libereckém Divadle F.X.Šaldy, nebo v Národním divadle. Po škole nastoupil do angažmá kladenského Městského divadla, kde ztvárnil desítky rolí. Za postavu Christophera v inscenaci Podivný případ se psem byl nominován na Cenu Thálie.  V současné době hraje v Divadle Bez Zábradlí, v Žižkovském divadle, Komorní činohře a především v Divadle Studio DVA.\n\nV létě roku 2013 se oženil s herečkou Vladimírou Striežencovou.\n\nPrincezna a písař(2014) - Štěpán\n\n\n\n\n"}
{"id": "901323", "url": "https://cs.wikipedia.org/wiki?curid=901323", "title": "Bertino údolí", "text": "Bertino údolí\n\nBertino údolí je údolí v Ústí nad Labem, vyhloubené Stříbrnickým potokem. V minulosti se u něho nacházela obec Stříbrníky, dnes část Ústí nad Labem. Obec dostala svůj název od stříbra, které se ve středověku v údolí těžilo. Pozůstatky po důlní činnosti jsou ještě dnes v údolí patrné, dokonce jedna štola je dodnes viditelná. V 80. letech 19. století si místo oblíbila Bertha Schaffnerová, manželka Maxe Schaffnera, jenž byl ředitelem Spolku pro chemickou a hutní výrobu. Právě ona přišla s myšlenkou na vybudování přírodního parku. Údolí se brzy stalo oblíbeným vycházkovým cílem obyvatel. Přibyly zde lavičky, altánky, odpočívadla, v části nejblíže k dnešnímu sídlišti Stříbrníky byl vybudován umělý vodopád.\n\nMístem prochází žlutě značená turistická stezka a trasa NS Bertino údolí, spojující sídliště Stříbrníky s ulicí Důlce.\n\n"}
{"id": "901327", "url": "https://cs.wikipedia.org/wiki?curid=901327", "title": "Thando Hopa", "text": "Thando Hopa\n\nThando Hopa (* 1989, Johanesburg, Jihoafrická republika) je jihoafrická prokurátorka a modelka, známá díky svému albinismu a boji za práva albínů v Africe, kde jsou albíni pronásledování a poškozování například amputací končetin či zabíjeni. Následně jsou části jejich těl prodávány na černém trhu. Některé kultury a skupiny přisuzují částem těla albínů magické vlastnosti. Například v Tanzanii.\n"}
{"id": "901328", "url": "https://cs.wikipedia.org/wiki?curid=901328", "title": "Vlčí mládě", "text": "Vlčí mládě\n\nVlčí mládě (v anglickém originále Teen Wolf) je televizní seriál určený pro mladé publikum, jehož tvůrcem je Jeff Davis. Americká stanice MTV jej vysílá od června 2011. V ČR jej o rok později začala uvádět televizní stanice AXN.\n\nV seriálu se vše točí okolo vlkodlaků a problémů s dospíváním. Teenageři mají život sám o sobě dost složitý, ale co se stane, když se mladistvý navíc stane vlkodlakem, se kterým má někdo postranní úmysly? Seriál je příběhem plným přeměn, akčních scén, vlčích soubojů i tajné a zapovězené lásky.\n\nPrvní série měla premiéru 5. června 2011. Druhá série měla premiéru 3. června 2012. 12. července 2012 stanice objednala třetí řadu seriálu, která se skádala z 24 epizod a produkce se přesunula do Los Angeles v Kalifornii. Třetí série měla premiéru 3. června 2013. Čtvrtá série měla premiéru 23. června 2014. 24. července 2014 stanice objednala pátou sérii, která se bude skládat z 20 epizod. Premiéra se konala 29. června 2015 a 9. července 2015 stanice schválila šestou sérii, která by podle dalších zpráv měla být poslední.\n\nCelý příběh se točí kolem Scotta McCalla, 16letého středoškoláka, který žije se svou matkou (Mellisou) ve městě Beacon Hills. Jeho teenagerský život se rapidně změní, když ho jedné noci kousne vlkodlak a on se postupně sám promění ve vlkodlaka. První, kdo na jeho proměnu přijde a vytrvale stojí při něm, je jeho nejlepší kamarád, spolužák a spoluhráč z lakrosového týmu Stiles Stilinski. Ve městě se však objevují i další vlkodlaci a také nová atraktivní spolužačka Allison Argentová, k níž Scott nachází opětované zalíbení. Až později vyjde najevo, že její otec a celá rodina patří k lovcům vlkodlaků. Scott se tak dostává do velmi ošemetné situace mezi nimi a nebezpečným „alfou“, tajemným vůdcem vlkodlačí smečky, jehož kousnutí chlapcovu proměnu přivodilo. Protože se spolu s tím zázračně zlepšily i Scottovy tělesné vlastnosti a dovednosti, postoupí v lakrosovém týmu na místo druhého kapitána, čímž se stává trnem v oku dosavadního kapitána Jacksona Whittemora, a ten dotěrně pátrá po původu Scottových úspěchů.\n\nPrvní řada seriálu končí smrtí Allisoniny tety Kate Argentové, nebezpečné lovkyně vlkodlaků, která se vymkla kontrole. Cynický a podezřívavý vlkodlak Derek Hale, který Scotta provází v jeho složitém přivykání vlkodlačímu životu, nakonec také zjistí, že krvežíznivým „alfou“ je jeho strýc Peter Hale, a společnými silami se ho podaří zastavit. Jackson však také končí s vlkodlačím kousnutím, stejně jako jeho dívka Lydie Martinová.\n\nV úvodu druhé řady přijíždí na pohřeb tety Kate Allisonin dědeček Gerard Argent, který se záhy ukáže být ještě větším ohrožením. Rodina Allison teď nepřeje jejímu kontaktu se Scottem, a tak musí milenci svůj vztah složitě skrývat. K tomu se ještě objeví její nový ctitel, Matt. Lydie záhadným způsobem přežila kousnutí, aniž by se proměnila ve vlkodlačici nebo zemřela, a všichni zasvěcení pátrají po příčině její imunity, zatímco v očích nezasvěcených se stala bláznivou dívkou a ztratila všechnu svou někdejší popularitu. Zato Jackson, který toužil získat vlkodlačí schopnosti, aby opět mohl dominovat lakrosovému týmu i svému okolí, prodělává proměnu nečekaně komplikovanou. Derek, který se po zabití strýce sám stal „alfou“, buduje svou smečku a připravuje ji na válku s lovci. Allison mezitím zemře matka a Gerard toho využije, aby ji získal pro boj s vlkodlaky a poštval proti Derekovi, který matku poranil. Allison totiž netuší, že tím Derek zachraňoval Scotta, jehož se matka snažila zabít, když odhalila jeho utajovaný vztah s Allison. Souboj mezi vlkodlaky a lovci se tak vyhrocuje, jenže město s jeho obyvateli teď ohrožuje nová stvůra – Kanima. Šplhá po stropech, své oběti ochromuje paralyzujícím jedem, vypadá nezničitelně a navrch se ukáže, že to vše dělá na něčí příkaz. Odhalení jejího pána je jen jedním z překvapivých zvratů. Z mrtvých totiž znovu povstal Derekův strýc Peter.\n\nTřetí vysílací sezóna měla dvojnásobný počet dílů oproti oběma předchozím a dějově byla rozdělena do dvou autonomních polovin, tedy \"de facto\" do dvou řad. V první 12dílné části (3A) se školáci vrací po prázdninách zpět do školy, Jackson už je odstěhovaný do Londýna a Scott s Allison se rozešli. Do města ovšem přišla nová nebezpečná smečka složená z „alfa“ vlkodlaků pod vedením slepého Deucaliona, který chce pro sebe získat dalšího „alfa“ vlkodlaka. Postupně vyplývá, že jím nemá být Derek, ale sám Scott. Ten se vyvíjí v čistého či ryzího „alfu“, tedy takového, který tohoto statusu nedosáhl převzetím smečky po porážce jiného vůdce, ale vlastní silnou vůlí. Mezi středoškoláky se vmísí dvojčata Aidan a Ethan, jeden se motá kolem Lydie a druhý začíná randit s Dannym, když se ale spojí, vytvoří supersilného obra. A na scénu přichází i Derekova mladší sestra Cora, kterou Deucalionova smečka držela v zajetí a při jejíž záchraně Derek ztrácí svou sílu „alfy“. Z jeho smečky umírá Erica a pak i Boyd. To však není nejhorší, postupně se totiž ztrácí a umírají různé trojice lidí podle nějakých vzorců a na svědomí to má nejspíš tajuplný druid sešlý na zcestí – darach. Scott s přáteli po něm pátrají a nakonec se musí spojit i se samotným Deucalionem, aby při zatmění měsíce poměřili své síly s darachem. A protože tolik úmrtí neuniklo pozornosti FBI, do města mezitím dorazil i agent Rafael McCall, Scottův dávno zavržený otec.\n\nV druhém tuctu dílů třetí vysílací sezóny (3B) do příběhu vstupují prvky japonské mytologie a také asijští Američané. Do školy přichází nová spolužačka Kira Yukimurová i se svým otcem, novým učitelem dějepisu. Nejdřív se však trojice hlavních hrdinů musí vypořádat s následky své náhradní oběti ze závěru předchozího příběhu: Scottovi se nedaří přeměnit ve vlkodlaka, Allison neudrží pevnou ruku při lukostřelbě a Stiles má potíže se spánkem a čtením. To vše zvládnou, když najdou a ochrání dívku, která se před lety při autonehodě proměnila v kojota. Zatímco se Allison sbližuje s Isaacem, Scott nachází zalíbení v nové Kiře, z níž se vyklube hromová „kitsune“. Dvojčata Aiden a Ethan se snaží dostat do Scottovy smečky, ten se však zdráhá. Stejně tak odmítá přijmout návrat svého otce Rafaela. Drama však rozpoutá vrah uprchlý z místní léčebny pro choromyslné a tajemní démoni „oni“ v podobě japonských samurajů s maskou. I když je vrah zastaven, ukáže se, že mnohem nebezpečnější je ten, kdo ho vedl – temná kitsune zvaná „nogitsune“. Vyvolala ji ve válečném roce 1943 Kiřina matka, sama též kitsune, a teď se ji za pomoci nesmrtelných démonů snaží opět zastavit. Nogicune však posedla Stilese a hraje s lidmi, vlky i liškami svoji vlastní hru. Nakonec se ji přecejen podaří zastavit, avšak Allison už se toho nedožije.\n\nDěj čtvrté řady začíná v Mexiku, kam se pětice hlavních hrdinů a hrdinek vydává najít uneseného Dereka. Oproti očekávání jej však nedrží tamní lovecká rodina Calverů, nýbrž je uzavřen v kobkách kostela La Iglesia. Mezitím se do Beacon Hills vrací Kate Argentová v podobě jaguárodlačice a spolu s ní téměř nezničitelní kostění berserkové. Do školy také nastupuje nový ročník prváků a mezi nimi Liam, který v lakrosovém týmu překonává i zkušeného Scotta. Když se však připlete do cesty kanibalskému měňavci „wendigovi“, Scott ho dokáže zachránit jen díky přeměně ve vlkodlaka. Získává tím prvního vlastního „betu“, ale poněkud vzpurného.\n\nVe městě se ovšem objevuje tajemný němý vrah a také další nájemní lovci nadpřirozených bytostí a postupně vychází najevo, že všichni jednají podle seznamu neznámého „mecenáše“ (The Benefactor). Únik před zabijáky je tak střídán pátráním po osobě, která si všechny oběti objednala. Když už se podaří zastavit její řádění, na scénu se vrací Kate a příběh se ubírá zpět k mexickému kostelu La Iglesia, kam unesla Scotta, aby z něj udělala jednoho ze svých berserků. Scottovi přátelé se ho vydají zachránit, ale až do konce netuší, že únos zosnoval Peter Hale, aby se zbavil konkurenčního „alfy“.\n\nV páté řadě opět přichází na scénu hrdinové předešlých sérií, s výjimkou Dereka Halea (Tyler Hoechlin). V Beacon Hills je v poslední době neobvykle klidno, ale Stiles předpovídá příchod něčeho strašného. A skutečně se ve městě začnou dít podivné věci, různí teenageři jsou proměňováni v příšery a za tím vším stojí „Hrůzní doktoři“. Scott, Stiles, Kira a Lydie se pokouší přijít na to, proč se tito tajemní doktoři snaží měnit pravidla nadpřirozena a pokoušejí si vytvářet vlastní příšery. Novou postavou v ději je Theo Raeken, který se snaží všemožně dostat do Scottovy smečky.\n\nV poslední řadě seriálu se hlavní hrdinové potýkají kromě učení se na maturitu také s novým nadpřirozeným soupeřem, s Ghostridery. Ve městě se ztrácejí lidé bez jakýchkoliv důkazů a nikdo si na ně nevzpomíná. Bude unesen i jeden hlavní hrdina. Lydia má tušení, že si musí na něco vzpomenout a tak zjišťuje na co si má vzpomenout. Když se s Ghostridery vypořádají, čeká je odvěký nepřítel, se kterým nadpřirozené postavy soupeří po staletí, a tím jsou Lovci.\n\nProdukce oznámila pro 5. řadu posílení obsazení o Codyho Christiana v roli Thea. Dále byla ohlášena od 4. dílu 5. řady nová postava Coreyho, který by měl vynahradit ztrátu gay tématu, poté co se ve 4. řadě z příběhu vytratil Danny. Naopak se měl omezit výskyt Tylera Hoechlina a jeho vlkodlačího Dereka, který dosud patřil mezi hlavní postavy už od první řady.\n\nTelevize MTV ve spolupráci s AT&T uvedla paralelně s první řadou seriálu také šestidílnou minisérii nazvanou \"Search for a Cure\". Krátké díly o délce 2,5 až 4,5 minut byly zveřejňovány od 29. června 2011 na facebookové stránce AT&T a od 4. července i na webových stránkách MTV.\n\n"}
{"id": "901330", "url": "https://cs.wikipedia.org/wiki?curid=901330", "title": "Šťastné a veselé (film, 2005)", "text": "Šťastné a veselé (film, 2005)\n\nŠťastné a veselé (fr. \"Joyeux Noël\", angl. \"Merry Christmas\") je koprodukční francouzsko-německo-britsko-belgicko-rumunsko-norský hraný film z roku 2005, který režíroval Christian Carion podle vlastního scénáře. Film popisuje událost, která se stala na Vánoce 1914 za první světové války na západní frontě, kdy vojáci znepřátelených zemí uzavřeli neoficiální vánoční příměří.\n\nV prosinci 1914 na francouzském území jsou proti sobě v zákopech francouzské a skotské jednotky a německá armáda. Během vánočního večera zpívají v obou znepřátelených táborech vánoční písně. Berlínský operní tenor Nikolaus Sprink, který slouží v V. armádě německého korunního prince Viléma, zpívá \"Tichou noc\" svým kamarádům v zákopech a rozhodne se při zpěvu vyjít ze zákopů a vstoupit do země nikoho. Jeho příkladu následují i další vojáci znepřátelených stran. Velitelé všech tří jednotek se rozhodnou uzavřít krátké příměří, aby mohli společně oslavit vánoční svátky. V následujících týdnech se o události dozvědí nadřízení všech tří dotyčných rot a jednotky jsou rozpuštěny a vojáci převeleni na jiná místa.\n"}
{"id": "901331", "url": "https://cs.wikipedia.org/wiki?curid=901331", "title": "Kanton Mont-Saint-Vincent", "text": "Kanton Mont-Saint-Vincent\n\nKanton Mont-Saint-Vincent ( ) je francouzský kanton v departementu Saône-et-Loire v regionu Burgundsko. Tvoří ho 10 obcí.\n\n"}
{"id": "901333", "url": "https://cs.wikipedia.org/wiki?curid=901333", "title": "Kanton Saint-Germain-du-Plain", "text": "Kanton Saint-Germain-du-Plain\n\nKanton Saint-Germain-du-Plain ( ) je francouzský kanton v departementu Saône-et-Loire v regionu Burgundsko. Tvoří ho sedm obcí.\n\n"}
{"id": "901335", "url": "https://cs.wikipedia.org/wiki?curid=901335", "title": "Kanton Saint-Martin-en-Bresse", "text": "Kanton Saint-Martin-en-Bresse\n\nKanton Saint-Martin-en-Bresse ( ) je francouzský kanton v departementu Saône-et-Loire v regionu Burgundsko. Tvoří ho devět obcí.\n\n"}
{"id": "901336", "url": "https://cs.wikipedia.org/wiki?curid=901336", "title": "Kanton Sennecey-le-Grand", "text": "Kanton Sennecey-le-Grand\n\nKanton Sennecey-le-Grand ( ) je francouzský kanton v departementu Saône-et-Loire v regionu Burgundsko. Tvoří ho 17 obcí.\n\n"}
{"id": "901337", "url": "https://cs.wikipedia.org/wiki?curid=901337", "title": "Juan Bermúdez", "text": "Juan Bermúdez\n\nJuan Bermúdez (kolem 1480, Palos de la Frontera, Provincie Huelva, Španělsko − 1570, \"neznámé místo\") byl španělský mořeplavec, který se proslavil především objevením souostroví Bermudy, které jsou po něm pojmenovány.\n\nNarodil ve městě Palos de la Frontera v Koruně Kastilie, dnešním Španělsku. Není známo datum narození, ale je známo, že zemřel v roce 1570. Předpokládá se, že se ve věku kolem 12 let účastnil první výpravy Kryštofa Kolumba do Nového světa, který vyplul 3. srpna 1492 právě z jeho rodného města Palos de la Frontera. Plul na palubě karavely Pinta, které velel Martín Alonso Pinzón. Této výpravy se účastnil i jeho bratr Diego Bermudéz, na palubě lodi Santa María, které velel Juan de la Cosa. Dne 23. dubna 1493 se účastnil i druhé Kolumbovy výpravy, která vyplula z přístavu v Cádizu, poté se vrátil do Kastilie.\n\nKolem roku 1505, na jedné z jeho cest do Nového světa, ho bouře odklonila severně od plánované cesty, kde objevil ostrovy Bermudy. Skalnaté pobřeží, které ztěžovalo přístup na pevninu a velký hluk bouřliváka bermudského (\"Pterodroma cahow\") hnízdícího na pobřeží, způsobilo nechuť námořníků na ostrovech zastavit a ostrovy nazvali \"ostrovy Démonů (Illa de Dimonis)\". Rok objevu ostrova je zavádějící. Ostrov byl známý před rokem 1511 z práce kronikáře Petera Martyra d’Anghiera, který v kronice \"Legatio babylonica\" tato místa popisuje. I přes tuto nejistotu roku objevu obyvatelé Bermud oslavili pětisté výročí objevu ostrovů v roce 2005. V roce 1512 Bermudéz koupil v Portugalsku dvě karavely, \"Santa Cruz\" a \"Santa Maria de la Antigua\", a spolu s Juanem Rodriguezem Mafrou plul na Kubu a Hispaniolu. Na této cestě ho doprovázel Juan Martin Pinzón, syn Martina Alonsa Pinzóna. Na Bermudy se vrátil v roce 1515, se svým společníkem a kronikářem Gonzalem Fernándezem de Oviedo y Valdés, který cestu popsal v díle \"Sumario de la Natural Historia de las Indias\" a publikoval v 1526.\n"}
{"id": "901338", "url": "https://cs.wikipedia.org/wiki?curid=901338", "title": "Kanton Verdun-sur-le-Doubs", "text": "Kanton Verdun-sur-le-Doubs\n\nKanton Verdun-sur-le-Doubs ( ) je francouzský kanton v departementu Saône-et-Loire v regionu Burgundsko. Tvoří ho 22 obcí.\n\n"}
{"id": "901339", "url": "https://cs.wikipedia.org/wiki?curid=901339", "title": "Kanton Montceau-les-Mines-Nord", "text": "Kanton Montceau-les-Mines-Nord\n\nKanton Montceau-les-Mines-Nord ( ) je francouzský kanton v departementu Saône-et-Loire v regionu Burgundsko. Tvoří ho pouze severní část města Montceau-les-Mines.\n"}
{"id": "901340", "url": "https://cs.wikipedia.org/wiki?curid=901340", "title": "Kanton Montceau-les-Mines-Sud", "text": "Kanton Montceau-les-Mines-Sud\n\nKanton Montceau-les-Mines-Sud ( ) je francouzský kanton v departementu Saône-et-Loire v regionu Burgundsko. Tvoří ho dvě obce.\n\n"}
{"id": "901341", "url": "https://cs.wikipedia.org/wiki?curid=901341", "title": "Kanton Chalon-sur-Saône-Nord", "text": "Kanton Chalon-sur-Saône-Nord\n\nKanton Chalon-sur-Saône-Nord ( ) je francouzský kanton v departementu Saône-et-Loire v regionu Burgundsko. Tvoří ho osm obcí.\n\n"}
{"id": "901342", "url": "https://cs.wikipedia.org/wiki?curid=901342", "title": "Agnieszka Kotulanka", "text": "Agnieszka Kotulanka\n\nAgnieszka Kotulanka, Agnieszka Sas-Uhrynowska, rozená Kotuła (26. října 1956 Varšava - 20. února 2018 Varšava) byla polská divadelní a filmová herečka.\n\nAbsolvovala Akademii dramatických umění ve Varšavě. V roce 1980 se poprvé objevila v malé televizní sérii \"Dom\". V roce 1989 se přestěhovala do Kanady, kde působila dva roky, pak se rozhodla vrátit domů. V roce 2000 získala sošku za nejlepší ženský herecký výkon \"Telekamery Polsky\". Jejím bývalým manželem byl herec Jacek Sas-Uhrynowski.\n\n"}
{"id": "901343", "url": "https://cs.wikipedia.org/wiki?curid=901343", "title": "Kanton Chalon-sur-Saône-Ouest", "text": "Kanton Chalon-sur-Saône-Ouest\n\nKanton Chalon-sur-Saône-Ouest ( ) je francouzský kanton v departementu Saône-et-Loire v regionu Burgundsko. Tvoří ho dvě obce.\n\n"}
{"id": "901344", "url": "https://cs.wikipedia.org/wiki?curid=901344", "title": "Kanton Chalon-sur-Saône-Sud", "text": "Kanton Chalon-sur-Saône-Sud\n\nKanton Chalon-sur-Saône-Sud ( ) je francouzský kanton v departementu Saône-et-Loire v regionu Burgundsko. Tvoří ho 13 obcí.\n\n"}
{"id": "901345", "url": "https://cs.wikipedia.org/wiki?curid=901345", "title": "Kanton Chalon-sur-Saône-Centre", "text": "Kanton Chalon-sur-Saône-Centre\n\nKanton Chalon-sur-Saône-Centre ( ) je francouzský kanton v departementu Saône-et-Loire v regionu Burgundsko. Tvoří ho pouze centrum města Chalon-sur-Saône.\n"}
{"id": "901346", "url": "https://cs.wikipedia.org/wiki?curid=901346", "title": "Kanton Épinac", "text": "Kanton Épinac\n\nKanton Épinac () je francouzský kanton v departementu Saône-et-Loire v regionu Burgundsko. Tvoří ho 11 obcí.\n\n"}
{"id": "901347", "url": "https://cs.wikipedia.org/wiki?curid=901347", "title": "Methylace DNA", "text": "Methylace DNA\n\nMethylace DNA je pojem, kterým rozumíme modifikaci nukleových bází cytosinu a adeninu kovalentním připojením methylového zbytku. U adeninu je methyl připojen na šestý dusík, u cytosinu buďto na čtvrtý dusík či pátý uhlík (5-methyl cytosin).\n\nPřítomnost 5-methyl cytosinu u eukaryot společně s post-translačními úpravami histonů patří mezi epigenetické modifikace DNA, kteréžto bez nutnosti změny genetického kódu regulují genovou expresi v dané buňce, čímž ovlivňují vývoj kmenových buněk a buněčnou diferenciaci. Methylace DNA mimoto hraje také roli v replikaci, rekombinaci a opravě DNA a supresi transponovatelných elementů a retrovirové DNA. Změny v epigenetických regulačních mechanismech provázejí proces stárnutí a za patologických podmínek přispívají ke vzniku rakoviny a autoimunitních či degenerativních onemocnění. Ztráta jedné z methyltransferáz, tedy enzymů, které katalyzují vznik 5-methylcytosinu a udržují tak methylační vzory, je letální.\n\nPřítomnost 5-methyl cytosinu je velmi prastará epigenetická modifikace DNA, která se vyskytuje jak u archebakterií, tak i u bakterií a eukaryot. U některých organismů však byla druhotně v průběhu evoluce ztracena, například u kvasinky Saccharomyces cerevisiae či u hlísta Caenorhabditis elegans.\n\nU bakterií se vyskytují všechny tři typy methylovaných bází - 6-methyl adenin, 4-methyl cytosin i 5-methyl cytosin. Methylace DNA tu hraje především roli jako ochrana vlastní DNA před rozpoznáním restrikčními enzymy, které mají za úkol štěpit cizorodou bakteriofágovou nemethylovanou DNA. Mimoto také reguluje genovou expresi a procesy replikace a opravy DNA.\n\nMethylaci DNA, u savců tedy vznik 5-methyl cytosinu (5mC), katalyzují enzymy zvané methyltransferázy, které přenášejí methyl (alkyl methanu) z S-adenosyl-1-methioninu na pátý uhlík cytosinové báze.\n\nU savců představuje 5-methyl cytosin přibližně 1 % všech bází DNA a proto bývá označován jako báze pátá. V somatických buňkách se ve většině případů nachází v rámci symetrických CpG dinukleotidů (část DNA se dvěma bezprostředně následujícími bázemi, tedy 2 nukleosidy vázané fosfátem, zde cytosin(C)-fosfát(p)-guanosin(G)), i když v myších embryonálních buňkách můžeme kromě methylovaných CpG nalézt methylované i CpA či CpT dinukleotidy. CpG dinukleotidy se v rámci savčího genomu vyskytují nerovnoměrně a odhaduje se, že 70–80 % jich je methylováno. Můžeme tak nalézt jak oblasti, kde se CpG dinukleotidy vyskytují velmi zřídka, tak oblasti, které jsou na výskyt CpG bohaté. Tyto oblasti delší než 200 párů bází s vysokou frekvencí CpG (vyšší než 50 %) se nazývají CpG ostrůvky. Část těchto CpG ostrůvků se nachází v oblasti genových promotorů u 50 – 60 % lidských genů.\n\nMethylace DNA se u savců podílí na udržování genomové stability prostřednictvím inaktivace chromozomu X v samičích buňkách (lyonizace), potlačování transkripce repetitivních sekvencí a translokace transponovatelných elementů. Během zárodečného vývoje také kontroluje expresi imprintovaných genů. Uvnitř aktivních (transkribovaných) genů může ovlivňovat splicing mRNA. DNA methylace také ovlivňuje genovou expresi. A to tak, že buďto fyzicky zabrání transkripčním faktorům nasednout na jejich vazebné místo na DNA, nebo že se díky ní na DNA navážou tzv. „proteiny vážící methylované CpG“ (ang. „methyl-CpG binding proteins“, MBP), které dále regulují chromatinovou strukturu nebo vazbu dalších regulačních faktorů.\n\nO methylačních vzorech DNA v genomu se obecně předpokládá, že jsou ustanoveny v zárodečných buňkách během embryonálního vývoje a při vzniku somatických buněk pouze dochází k jejich dědění pomocí zachovávacího mechanismu.\n\nPůvodní model model ze 70. let 20. století počítá s tím, že DNA methylace negativně ovlivňuje schopnost proteinů (např. transkripčních faktorů a jiných DNA regulačních proteinů) vázat se na DNA a tím ovlivňuje genovou expresi. Jednoduše řečeno u genu se tak zabrání transkripci. Zavedený model předpokládá, že u eukaryot existují dvě skupiny enzymů schopných methylovat cytosin (methyltransferáz). První skupina tzv. „de novo methyltransferáz“ ustanovuje methylační vzory v zárodečných buňkách embrya, kdežto druhá skupina, „zachovávající methyltranferázy“, se podílí na dědění těchto ustanovených vzorů v somatických buňkách. Tudíž se jejich funkce nepřekrývají.\n\nPůvodní model podporují následující poznatky. De novo methyltransferázy Dnmt3a a Dnmt3b ustanovují buněčné methylační vzory v embryonálních zárodečných buňkách, jelikož jsou v zárodečných buňkách exprimovány ve vysoké míře, kdežto v somatických buňkách je jejich exprese velmi omezena, a mají stejnou afinitu pro hemi-methylované i nemethylované cytosiny. Ztráta některého z těchto enzymů je letální. Zachovávající methyltransferáza Dnmt1 je v buňkách syntetizována především během S fáze buněčného cyklu, tedy během replikace DNA a díky interakci s polymerázovým faktorem PCNA je lokalizována na replikační vidličku, kde se váže na hemi-methylované cytosiny produkované při semikonzervativní replikaci DNA a methyluje druhý cytosin v CpG dinukleotidu na nově vzniklém vlákně DNA. Aktivita Dnmt1 je postradatelná pro vývoj zárodečných buněk, kdežto při vývoji embrya je nepostradatelná a její ztráta je letální. Taktéž její absence v diferencovaných buňkách způsobuje apoptózu neboli programovanou buněčnou smrt prostřednictvím proteinu p53.\n\nV posledních letech byly ale nashromážděny nové poznatky, které jsou v rozporu s původním modelem. Kupříkladu původní model předpokládá, že by se hemi-methylované CpG dinukleotidy měly vyskytovat v genomu pouze v nepatrném množství, jelikož by naprostá většina z nich měla být hned po replikaci plně methylována prostřednictvím Dnmt1 methyltransferázy. V genomu se však hemi-methylované CpG dinukleotidy objevují v měřitelném množství. Mimoto přesnost dědičných vzorů methylace je komplikovanější než se původně předpokládalo. Dále většina CpG ostrůvků, které se nachází v oblastech transkripčních počátků genů, je nemethylovaná a to nezávisle na míře exprese daného genu - výjimkami jsou geny na inaktivovaném X chromozomu, geny specifické pro zárodečné buňky a několik dalších genů. Dalším nedostatkem původního modelu je nepřítomnost korekčního mechanismu, který je v buňce přítomný u všech důležitých procesů.\n\nNový model předpokládá, že methylační vzory jsou děděny jako obecný status dané oblasti DNA namísto přesného kopírování vzoru methylace jednotlivé C báze z mateřského vlákna na dceřiné. K zachovávání methylačních vzorů je tak potřeba souhra mezi všemi methyltransferázami. Dnmt1 umístěná na replikační vidličku ve spojení s proteinem UHRF1 zachovává většinu methylačního vzoru díky methylaci hemi-methylovaných CpG dinukleotidů. Tento proces je nezávislý na stavu okolního chromatinu, tedy zda se replikovaná oblast nachází v euchromatinu (transkribovaná oblast DNA) či heterochromatinu (umlčená nepřepisovaná oblast DNA). DNmt3a a DNmt3b se naproti tomu vážou na nukleosomy a methylují místa vynechaná methyltransferázou Dnmt1 v závislosti na přítomnosti epigenetických modifikací histonů v daných nukleosomech.\n\nProces demethylace DNA, tedy odstranění methylu z 5-methylcytosinu, může probíhat buďto pasivně, a to tak že při replikaci nedochází k nové methylaci hemi-methylovaných míst, či aktivně na replikaci nezávislým způsobem. Aktivní demethylace na celogenomové úrovni probíhá v zygotách a v pluripotentních zárodečných buňkách a aktivní demethylace určitých oblastí DNA je známá u neuronů či T lymfocytů. Nicméně mechanismy, jakými aktivní demethylace probíhá, jsou nám stále neznámé. Předpokládá se však, že jich bude existovat celá řada.\n\nJedním z nich by mohl být proces založený na principu opravného systému pro kód DNA – excize bází (angl. „base excision repair“) neboli odstraňování chybných bází. Tento proces by pak mohl probíhat přímo působením 5mC-specifickou glykosylázy (prokázáno pouze u rostlin) či po modifikaci 5-methyl cytosinu například deaminací. Po deaminaci 5-methyl cytosinu vzniká thymin, který nepáruje s protilehlým guanosinem. T-G je poté vyhledáno opravným systémem DNA a nepárující dvojice T-G je odstraněna. Dalším možným kandidátem je další opravný systém DNA – excize nukleotidů (ang. Nucleotide excision repair“). Také nedávno objevené enzymy (TET1, TET2 a TET3), které modifikují 5-methyl cytosine na 5-hydroxymethylcytosine, se mohou podílet na aktivní demethylaci DNA.\n\n\n\n\n\nInformaci o tom, jaké cytosiny v genomu jsou methylované můžeme nalézt například v databázi MethDB, která kromě základních lokálních dat obsahuje i informace získané z celogenomových sekvenování či predikčních algoritmů. Kromě samotných dat se snaží poskytovat i co nejširší spektrum informací o původu vzorku, způsobu jeho zpracování, vyhodnocení, atd. Do databáze je možné také nahrávat vlastní data, neposkytuje však žádný analytický software pro jejich vyhodnocení.\n\nExistují také databáze zachycující methylační vzory u buněk, které prošly nějakým patologickým vývojem – například rakovinotvornou přeměnou. DiseaseMeth je databáze zachycující methylaci DNA u různých lidských nemocí, která obsahuje více než 14 000 záznamů. Další užitečnou databází zachycující methylační vzory u rakovinných buněk je belgická PubMeth, která obsahuje více než 5 000 anotovaných záznamů vytvořených z 1 000 publikací. Informace o methylaci DNA u rakoviny je dohledatelná i v čínské databázi MethyCancer.\n\nPolohu CpG ostrůvků a jejich případnou methylaci v různých buněčných typech můžeme zobrazit v internetovém prohlížeči UCSC Genome Browser.\n"}
{"id": "901355", "url": "https://cs.wikipedia.org/wiki?curid=901355", "title": "Ivo Vondrák", "text": "Ivo Vondrák\n\nIvo Vondrák (* 15. dubna 1959 Ostrava) je český profesor a inženýr, od října 2017 poslanec Poslanecké sněmovny PČR, od roku 2016 zastupitel a hejtman Moravskoslezského kraje, v letech 2010 až 2016 rektor Vysoké školy báňské - Technické univerzity Ostrava, člen hnutí ANO 2011.\n\nV letech 1978 až 1983 vystudoval obor strojírenství na Vysoké škole báňské v Ostravě (získal titul Ing.), věnoval se softwarovému inženýrství a má v tomto oboru též bohaté publikační činnosti. Vzdělání si pak rozšířil v letech 1985 až 1988 studiem postgraduálního oboru modelování a simulace ve strojírenství na Vysoké škole dopravy a spojů v Žilině (získal titul CSc.). Profesorem pro obor inženýrská informatika byl jmenován v roce 1998.\n\nNa VŠB-TUO byl v roce 1990 zakladatelem a do roku 2002 vedoucím katedry informatiky a poté v letech 2003 až 2010 děkanem Fakulty elektrotechniky a informatiky. Pracoval také jako pedagog a specialista v Rakousku a USA. Po zvolení hejtmanem Moravskoslezského kraje byl počínaje dnem 11. listopadu 2016 uvolněn z pozice rektora.\n\nOd roku 1985 je ženatý.\n\nBBC jej v rámci zpravodajství o střelbě v ostravské fakultní nemocnici v roce 2019 překřtila jménem Ibo Vonda, což zaregistrovala i česká média.\n\nV listopadu 2017 prohlásil, že bude každý měsíc dávat polovinu svého poslaneckého platu na charitu. Od prosince téhož roku tak věnuje každý měsíc 30.000 Kč na charitativní účely.\n\nV září 2015 oznámil, že bude jako nestraník za hnutí ANO kandidovat v krajských volbách 2016 na post hejtmana Moravskoslezského kraje, ve volbách byl pak zvolen zastupitelem. Následně vítězné hnutí ANO 2011 uzavřelo koalici se čtvrtou KDU-ČSL a šestou ODS a dne 10. listopadu 2016 se skutečně stal hejtmanem Moravskoslezského kraje (obdržel 36 hlasů od 65 přítomných zastupitelů).\n\nV roce 2017 vstoupil do hnutí ANO 2011 a ve volbách do Poslanecké sněmovny PČR v roce 2017 byl lídrem hnutí v Moravskoslezském kraji. Získal 15 592 preferenčních hlasů a stal se tak poslancem. V rámci Poslanecké sněmovny působí pouze ve Výboru pro vědu, vzdělání, kulturu, mládež a tělovýchovu.\n\n"}
{"id": "901362", "url": "https://cs.wikipedia.org/wiki?curid=901362", "title": "Kanton Autun-Nord", "text": "Kanton Autun-Nord\n\nKanton Autun-Nord ( ) je francouzský kanton v departementu Saône-et-Loire v regionu Burgundsko. Tvoří ho pět obcí.\n\n"}
{"id": "901363", "url": "https://cs.wikipedia.org/wiki?curid=901363", "title": "Kanton Autun-Sud", "text": "Kanton Autun-Sud\n\nKanton Autun-Sud ( ) je francouzský kanton v departementu Saône-et-Loire v regionu Burgundsko. Tvoří ho čtyři obce.\n\n"}
{"id": "901364", "url": "https://cs.wikipedia.org/wiki?curid=901364", "title": "Kanton Couches", "text": "Kanton Couches\n\nKanton Couches ( ) je francouzský kanton v departementu Saône-et-Loire v regionu Burgundsko. Tvoří ho 14 obcí.\n\n"}
{"id": "901366", "url": "https://cs.wikipedia.org/wiki?curid=901366", "title": "Kanton Issy-l'Évêque", "text": "Kanton Issy-l'Évêque\n\nKanton Issy-l'Évêque ( ) je francouzský kanton v departementu Saône-et-Loire v regionu Burgundsko. Tvoří ho sedm obcí.\n\n"}
{"id": "901368", "url": "https://cs.wikipedia.org/wiki?curid=901368", "title": "Kanton Lucenay-l'Évêque", "text": "Kanton Lucenay-l'Évêque\n\nKanton Lucenay-l'Évêque ( ) je francouzský kanton v departementu Saône-et-Loire v regionu Burgundsko. Tvoří ho 12 obcí.\n\n"}
{"id": "901369", "url": "https://cs.wikipedia.org/wiki?curid=901369", "title": "Inhibitory ACE", "text": "Inhibitory ACE\n\nACE inhibitory (IACE) nebo také inhibitory enzymu angiotenzin-konvertázy (angiotensin-converting-enzyme inhibitor) jsou skupinou léčiv určených především k léčbě vysokého tlaku krve a městnavého srdečního selhání (congestive heart failure), které je důsledkem slabšího svalového výkonu srdce (např. po infarktu myokardu), vedoucího k městnání přečerpávané krve a vzniku otoků. Princip působení těchto léčiv je založen na jejich ovlivnění tzv. renin–angiotenzin systému, který je v organismu zodpovědný za řízení a stabilizování tlaku krve. IACE zabraňují převodu (konverzi) angiotenzinu I (AT I) na angiotenzin II (AT II), který způsobuje stahování (vazokonstrikci) cév. Za tento převod (AT I na AT II) odpovídá právě angiotenzin konvertující enzym (ACE), který tyto léky blokují (inhibují). Zmíněné městnavé srdeční selhání je typickým projevem vyšší hladiny aldosteronu (viz hyperaldosteronismus), jehož množství inhibitory ACE nepřímými fyziologickými vazbami rovněž ovlivňují (viz níže).\n\nDůležitým účinkem IACE je snížení napětí cévních stěn, které vede ke snížení tlaku krve. Výhodou této skupiny léčiv je to, že oproti jiným lékům, které cévy aktivně roztahují (tzv. vazodilatancia), IACE pouze snižují odpor cév a cévních tepen. Proto nezpůsobují v takové míře zpětnovazební fyziologickou reakci na snížení tlaku, která je známá jako reflexní tachykardie. Jde o reakci, kterou se organismus snaží vyrovnat ztrátu tlaku krve tak, že dojde ke zvýšení srdeční frekvence (zvýšení počtů tepů za minutu). Velmi zjednodušeně to lze vysvětlit tím, že zatímco vazodilatancia aktivně roztahují cévy nezávisle na ostatních fyziologických proměnných organismu, tak IACE snižují pouze jejich napětí a samotné roztažení je dáno aktuálními fyziologickými tlakovými poměry v organismu.\n\nInhibitory ACE jsou buď využívány v monoterapii, anebo jsou součástí většího počtu léčiv určených k léčbě srdečního onemocnění. Léčebný plán může zahrnovat kromě IACE i beta blokátory, blokátory vápníkových kanálů či déle působící nitráty. Mezi běžně předepisované IACE patří enalapril, kaptopril, lisinopril, perindopril, ramipril.\n\nV roce 1949 zjistil Maurício Rocha e Silva, že sérové globuliny pod vlivem proteáz obsažených v jedech brazilských zmijí vytváří látku, která způsobuje rozšiřování cév (vazodilataci) a kontrakci hladkého svalstva. Tuto látku následně pojmenoval bradykinin. Jeho brazilský žák Sérgio Henrique Ferreira objevil v r. 1965 během svého stipendijního pobytu v Londýně zajímavou souvislost: podávání extraktu z hadího jedu jihoamerického křovináře žararaky (\"Bothrops jararaca\") zamezilo rozkladu bradykininu v izolovaných plicích morčat (tedy \"in vitro\"). Došlo tak objevu BPF (faktoru zesilující výskyt bradykininu – bradykinin-potentiating factor), z něhož Ferreira následně izoloval účinnou látku BPF5, což je pentapeptid obsahující aminokyselinu prolin. John Vane později potvrdil, že nejen vně organismu (\"in vitro\"), ale také uvnitř něho (\"in vivo\") je v plicním oběhu bradykinin rozkládán, a že tomuto rozkladu brání BPF5, takže zde musí existovat nějaký enzymatický systém, který je za tento rozklad zodpovědný. Enzym byl nazván angiotenzin konvertující enzym (ACE), přičemž samotný enzym byl objeven v séru v roce 1956 Leonardem T. Skeggsem. Mick Bakhle, blízký spolupracovník Vaneho a Ferreira (působili společně ve Vanových laboratořích) zjistil, že zkoumaný BPF rozkládá jak bradykinin, tak zamezuje přeměně angiotenzinu I na angiotenzin II (ACE je zodpovědná za oba procesy, z čehož vyplývají i vedlejší účinky inhibitorů ACE – hromadění bradykininu – viz níže).\n\nV roce 1971 Miguel Ondetti a jeho kolegové z fy Squibb izolovali opět z hadího jedu nonapeptid obsahující prolin, který nazvali teprotid. V roce 1974 byl tento IACE poprvé zkoušen v léčbě hypertenze, nicméně jeho vývoj byl po dvou letech zastaven z důvodu nezájmu výrobce. V roce 1975 byl objeven vůbec první hromadně vyráběný IACE kaptopril, který byl schválen Americkým úřadem pro léky a potraviny v roce 1981. Kaptopril o dva roky později následoval enalapril, který ve své molekule nemá sulhydrylovou skupinu. V devadesátých letech po velkých klinických úspěších kaptoprilu a enalaprilu následovala druhá generace IACE, kam patří např. lisinopril a ramipril.\n\nInhibitory enzymu angiotenzin-konvertáza se nejčastěji uplatňují v léčbě:\n\nDále se IACE uplatňují v léčbě diabetické nefropatie, chronického selhávání ledvin či postižení ledvin při sklerodermii\n\nPrincip působení IACE je založen na redukci aktivity renin-angiotenzin-aldosteron systému.\n\nJeden z klíčových mechanismů udržování stability tlaku krve je založený na uvolňování proteinu reninu, což se děje v tzv. juxtaglomerulárním aparátu, konkrétně v granulárních buňkách, které jsou poblíž přívodných tepének glomerulů. Renin aktivuje další protein angiotenzin, který funguje jako signalizační látka pro nadledviny, aby tyto zvýšily produkci hormonu aldosteronu. Aldosteron způsobuje zvýšenou reabsorpci (zpětný příjem) Na iontů a vody v ledvinných tubulech z primární moči a naopak vylučování K a H iontů, čímž dojde ke zvýšení objemu vody v organismu, a tím i stabilizaci krevního tlaku, pokud tento je v důsledku snížení objemu krve nižší (viz hypotenze). Samotný renin funguje jako enzym, který štěpí prekurzor angiotenzinu I. (AT I), jímž je angiotenzinogen, což je bílkovina, která je produkovaná v játrech a je přítomna v krvi. Renin rozštěpí angiotenzinogen na angiotenzin I., což je dekapeptid (peptid složený z deseti molekul aminokyselin). Pokud na angiotenzin I. působí angiotenzin konvertující enzym (ACE), tak ze zmíněných deseti aminokyselin jsou dvě odštěpeny, a tím konečně vzniká oktapeptid angiotenzin II., který vykazuje výrazný konstrikční efekt v cévách (stahuje cévy, a tím zvyšuje tlak krve). Angiotenzin II. se vyskytuje především v krevním řečišti plic a vnitřní výstelce mnoha cév (ale i žil, tj. vén).\n\nSouhrnně lze tedy napsat, že systém renin-angiotenzin-aldosteron zvyšuje tlak krve tak, že a) řídí zadržování vody v organismu pomocí regulace obsahu sodíku b)  způsobuje vazokonstrikci (stahuje cévy) díky angiotenzinu II. (ale i další štěpné produkty angiotenzinogenu vykazují vazokonstriční aktivitu).\n\nZ popisu renin-angiotenzin-aldosteron systému vyplývá, že pokud je nějaká látka inhibitorem ACE, tak lze zabránit vzniku vazokonstrikčního angiotenzinu II., který pomocí ACE vzniká z angiotenzinu I. Díky tomu dojde ke snížení tepenné rezistence, zvýšení žilní kapacity, snížení srdečního výdeje, srdečního indexu a tepového objemu. Dalším účinkem inhibitoru ACE je zvýšení propustnosti ledvinných cév, což vede ke zvýšenému vylučování sodíku do moči (zvýšená natriuréza). Na základě zpětnovazebních fyziologických mechanismů způsobuje přerušení konverze AT I na AT II zvýšení objemu reninu v krvi. Rovněž se ze stejných důvodů zvyšuje hladina angiotenzinu I (AT I). Naopak, vlivem působení inhibitoru ACE dojde ke snížení AT II a aldosteronu. Vzhledem k tomu, že ACE štěpí na neaktivní metabolity látku bradykinin, je jeho hladina po podávání IACE zvyšována. Předpokládá se, že zvýšená hladina bradykininu je zodpovědná za charakteristický vedlejší účinek dlouhodobého podávání inhibitorů ACE, kterým je suchý kašel.\n\nLze tedy shrnout, že klíčovou klinickou odpovědí IACE je snížení hladiny AT II. Samotný AT II má za normálních okolností tyto klinické účinky:\n\n\nTyto klinické účinky AT II vysvětlují působení léčiv s obsahem IACE, které:\n\n\nJak již bylo napsáno výše, IACE mají léčebný efekt u tzv. diabetické nefropatie, což je onemocnění, které se projevuje poškozením drobných cév v ledvinách (mikroangiopatie) a sklerotickými změnami v glomerulech. IACE mají jak \"brzdný\", tak preventivní účinek na diabetickou nefropatii, a to nezávisle na jejich účinku proti vysokému tlaku krve. Použitím IACE u nemocných diabetem, by se mělo předejít vážným poruchám ledvin.\n\nInhibitory ACE mají také pozitivní vliv na centrální (mozkovou) regulaci parasympatického nervového systému, který se uplatňuje jak u zdravých jedinců, tak výhodně u nemocných trpících městnavou srdeční chorobou. Ovlivnění parasympatiku pravděpodobně přispívá ke snížení výskytu závažných srdečních arytmií a podílí se na omezení výskytu fatálních srdečních selhání. Dále IACE redukují plazmatickou hladinu noradrenalinu, čímž opět pomáhají snižovat vazokonstrikci cév. Dochází tak k narušení bludného kruhu, na jehož počátku je vazokonstrikční působení sympatického nervového systému, které se projevuje v ledvinách sníženým přítokem krve, na což reagují ledviny zvýšenou produkcí reninu, která vede k výsledné produkci angiotenzinu II., který opět působí vazokonstrikčně. Na konci bludného kruhu je tedy renin-angiotenzin-aldosteron systém (viz výše). Rozbitím tohoto kruhu pomocí IACE dochází k rozbití sestupné spirály zhoršování příznaků městnavého srdečného selhání.\n\nUrčitou zajímavostí je působení IACE (konkrétně enalaprilu) na příznaky tzv. srdeční kachexie, což je označení pro celkovou tělesnou sešlost a ochablost v důsledku déletrvajícího průběhu městnavého srdečního selhání. Tato kachexie je nepříznivým prognostickým znakem u nemocných s chronickým srdečním selháním.\n\nMezi společné vedlejší účinky léčiv IACE patří: nízký tlak krve (hypotenze), suchý kašel, zvýšená hladina draslíku v krvi (hyperkalémie), bolest hlavy, závrať (vertigo), zvýšená únava, žaludeční nevolnost, a poruchy fungování ledvin. Fein předpokládá, že IACE mohou (snad díky zvýšené hladině bradykininu) zhoršovat bolest u zánětlivých onemocnění.\n\nPoměrně častým vedlejším příznakem IACE je přetrvávající suchý kašel, přičemž se předpokládá, že hlavní zásluhu na tomto vedlejším příznaku má zvýšené množství bradykininu, který je za normálních okolností odbouráván ACE, tedy enzymem, který tato léčiva blokují. Nicméně role bradykininu na vzniku a udržování tohoto vedlejšího účinku je stále diskutována. Řešením problému suchého kašle u IACE bývá převod těchto pacientů na tzv. antagonisty angiotenzinu II (např. losartan), což jsou léky, které působí v místech, kde již působí samotný AT II (AT receptor), takže ACE není ovlivněn a bradykinin může být normálně odbouráván.\nKožní vyrážka a nechutenství jsou sice vzácnějšími vedlejšími příznaky těchto léčiv, nicméně byl zaznamenán jejich vyšší výskyt u kaptoprilu, což je přikládáno přítomnosti sulfhydrylové skupině obsažené v jeho molekule. To vedlo ke snížení jeho předepisování, nicméně se stále používá v scintigrafii ledvin.\n\nPoškození ledvin je významný možný vedlejší účinek všech IACE, ale důvod vzniku tohoto vedlejšího účinku není stále znám. Možná souvislost je viděna s působením AT II na ledviny. AT II má v ledvinách řadu stabilizačních funkcí, projevujících se zejména vyváženým průtokem krve ledvinami, což je velmi důležité pro správnou filtraci krve. AT II stahuje (působí vazokonstrikčně) na odvodné cévy ledvin, a tím udržuje důležitý perfuzní tlak uvnitř ledvin, který zjednodušeně řečeno dodává sílu k filtraci krve tak, aby měla sílu protékat (perfudovat) vlastní filtrační tkání ledvin. Dostatečná síla k filtraci se projevuje jako tzv. glomerulární míra filtrace (glomerular filtration rate) – GFR, která je jedním ze znaků správného fungování ledvin. Rozšířením odchozích cév z ledvin, způsobeného podáváním IACE, může dojít s oslabení filtrační síly ledvin, tedy ke snížení GFR. Velmi rizikové ve vztahu k možnému poškození ledvin je v této souvislosti podání IACE pacientům, kteří trpí tzv. renální arteriální stenózou, tj. chorobným zúžením ledvinných tepen. Dále se jako nebezpečná ve vztahu k možnému poškození ledvin jeví kombinace IACE + nesteroidní antiflogistikum (např. ibuprofen, ketoprofen, diklofenak) + diuretikum. Společné podání léčiv z těchto skupin významně zvyšuje riziko vážnějšího dopadu léčby na ledviny. Signálem možného poškození ledvin je zvýšená hladina kreatininu či močoviny (urea) v krvi, proto by měly být obě látky monitorovány.\n\nIACE mohou zapříčinit zvýšení hladiny draslíku v krvi (hyperkalémii). IACE totiž snižují hladinu aldosteronu, který je zodpovědný za vylučování draslíku, takže jeho snížení může způsobit jeho vyšší hladinu. U některých pacientů užívajících IACE, je však normální vylučování draslíku zachováno.\nVyšší hladina bradykininu může u některých pacientů vést k rozvoji tzv. angioedému. Tento příznak se může objevit u těch, kteří mají genetickou predispozici k pomalejšímu odbourávání bradykininu.\n\nIACE podávané v těhotenství zvyšují riziko vzniku vrozených chorob, či ohrozit průběh těhotenství. Podávání IACE je proto kontraindikováno v období těhotenství. Konkrétně může hrozit poporodní novorozenecká hypotenze, porucha vývoje ledvin (renální dysplazie), porucha tvorby moči, porucha vývoje plic či neúplná tvorba (osifikace) lebeční kosti. Souhrnně lze k podávání IACE v těhotenství poznamenat, že okolo poloviny novorozenců vystavených v jejich prenatálním období těmto inhibitorům, bylo nějak postiženo. \n\nIACE by neměly být podávány u pacientů pokud se u nich vyskytla při předchozím podání jakéhokoliv léčiva typu IACE alergická reakce, nebo angioedém. Další kontraindikací je stenóza ledvinných tepen. Zvýšené pozornosti je třeba dbát u pacientů s oslabenou funkcí ledvin, stenózou aortální chlopně, dále u pacientů, kteří jsou dehydratovaní (odvodnění) či hypovolemičtí. Riziko je také při hemodialýze založené na polopropustné vysokoprůtokové polyakrylonitrilové membráně.\n\nPoužívané jsou zejména tyto: benazepril, enalapril, fosinopril, imidapril, kaptopril, lisinopril, perindopril, quinapril, ramipril, trandolapril, zofenopril, sacubitril\n\nIACE mohou být rozděleny do tří skupin podle jejich molekulové struktury\n\n\nTo je vůbec největší skupina léčiv kam patří:\n\nZde je jediný zástupce:\n\nNejen uměle vyráběné látky, ale i některé přírodní látky vykazují efekt inhibice ACE. Příkladem mohou být laktotripeptidy Isoleucin-Prolin-Prolin(IPP) a Valin-Prolin-Prolin, které jsou produktem buď probiotické bakterie \"Lactobacillus helveticus\" nebo jsou štěpným produktem kaseinu. Laktotripeptidy jsou schopny inhibovat ACE, a tak podle některých odborníků mohou jistá mléčná dietní opatření pomoci snížit tlak krve.\n\nVšechny ACE inhibitory mají podobnou účinnost v léčbě vysokého krevního tlaku, pokud je respektováno odlišné miligramové dávkování u jednotlivých léčiv. Jistou výjimku tvoří vůbec první IACE kaptopril, který má kratší čas účinnosti a o něco více se u něho vyskytují vedlejší účinky. Kaptopril jako jediný z této skupiny léčiv je schopen procházet hematoencefalickou bariérou, takže je schopen pronikat do mozku. Nicméně nebyl zjištěn žádný klinický efekt této vlastnosti kaptoprilu.\n\nJedna velká klinická studie zjistila, že ramipril vykázal schopnost snížit míru úmrtnosti u pacientů po prodělaném infarktu myokardu. Dále u těchto pacientů zpomalil nástup městnavého srdečního selhání, které se díky oslabené výkonnosti srdce po infarktu často objevuje. Někteří odborníci se domnívají, že podobný efekt, jaký byl zjištěn u ramiprilu, by měli vykazovat i ostatní zástupci IACE.\n\nJedna metaanalýza zahrnující 158 998 osob, z nichž 91 % trpělo hypertenzí, zkoumala účinky jak IACE (7 studií; 76 615 pacientů), tak blokátorů AT II receptorů (13 studií; 82 383 pacientů). Na základě srovnání výsledků jednotlivých studií došli autoři této metaanalýzy ke zjištění, že IACE o 10 % snížily riziko úmrtnosti u zkoumaných pacientů (HR 0.90; 95% CI, 0.84-0.97; P=0.004 – HR = hazard ratio / poměr rizik; CI = konfidenční interval). Tento efekt nevykazovaly blokátory AT II receptorů (HR 0.99; 95% CI, 0.94-1.04; P=0.683). Největší úspěšnost ve snížení úmrtnosti měl perindopril (13 %). Autoři uzavírají, že IACE jsou oprávněně léky první volby v léčbě vysokého krevního tlaku.\n\nAntagonisté AT II, kam patří např. losartan, jsou léky, které nedovolí vstoupit angiotenzinu II. k receptoru AT, který je spouštěcím místem vazokonstrikčních (nejen) účinků. Jedná se o skupinu léčiv, která má vlastně stejnou indikaci jako IACE, ale oproti nim jim chybějí vedlejší účinky, které vyplývají z hromadění bradykininu, který je také odbouráván ACE (viz výše). Po jejich užívání by se neměl vyskytovat nepříjemný suchý kašel a rovněž by nemělo dojít k nežádoucí vazodilataci (roztažení cév) v ledvinách (viz výše). Kromě toho, IACE sice účinně zabraňují vzniku AT II, ale ten může vznikat i jinými cestami, takže jeho určitá hladina existuje i přes podávání IACE. Diskutovanou je výhoda selektivních antagonistů AT II ve smyslu jejich neovlivňování AT receptoru.\n\nKombinace antagonisty AT II s IACE (např. valsartan/sacubitril) může podle některých studií přinést lepší léčebné účinky, než když jsou podány jednotlivě. Důsledkem této léčby (vlastně dvojité blokády) je zvýšená hladina bradykininu a \"ostřejší\" blokování účinků AT II. Předběžná zjištění předpokládají, že tato kombinace by měla posílit léčebný efekt v základních indikacích obou léčiv (esenciální hypertenze, chronické městnavé srdeční selhání a nefropatie). Na druhou stranu, rozsáhlejší studie ONTARGET neprokázala léčebný prospěch této kombinace. Naopak, zjistila nárůst nežádoucích účinků.\n\nDalší studie prokazují, že pacienti se srdečním selháním mohou mít prospěch z této kombinace, a to ve smyslu přestavby (remodelace) stěn srdečních komor a snížení rizika zhoršení onemocnění.\n\nJiné studie zjistily významný léčebný efekt této kombinace u pacientů léčených s nefropatickými onemocněními. Kombinovaná terapie snížila vylučování bílkovin do moči (proteinurie) a prokázala ochranný účinek na ledviny u pacientů s diabetickou nefropatií a dětskou IgA nefropatií.\n"}
{"id": "901370", "url": "https://cs.wikipedia.org/wiki?curid=901370", "title": "Kanton Le Creusot-Est", "text": "Kanton Le Creusot-Est\n\nKanton Le Creusot-Est ( ) je francouzský kanton v departementu Saône-et-Loire v regionu Burgundsko. Tvoří ho čtyři obce.\n\n"}
{"id": "901371", "url": "https://cs.wikipedia.org/wiki?curid=901371", "title": "Kanton Le Creusot-Ouest", "text": "Kanton Le Creusot-Ouest\n\nKanton Le Creusot-Ouest ( ) je francouzský kanton v departementu Saône-et-Loire v regionu Burgundsko. Tvoří ho pouze západní část města Le Creusot.\n"}
{"id": "901373", "url": "https://cs.wikipedia.org/wiki?curid=901373", "title": "Kanton Mesvres", "text": "Kanton Mesvres\n\nKanton Mesvres ( ) je francouzský kanton v departementu Saône-et-Loire v regionu Burgundsko. Tvoří ho 12 obcí.\n\n"}
{"id": "901374", "url": "https://cs.wikipedia.org/wiki?curid=901374", "title": "Kanton Montcenis", "text": "Kanton Montcenis\n\nKanton Montcenis ( ) je francouzský kanton v departementu Saône-et-Loire v regionu Burgundsko. Tvoří ho osm obcí.\n\n"}
{"id": "901375", "url": "https://cs.wikipedia.org/wiki?curid=901375", "title": "Kanton Saint-Léger-sous-Beuvray", "text": "Kanton Saint-Léger-sous-Beuvray\n\nKanton Saint-Léger-sous-Beuvray ( ) je francouzský kanton v departementu Saône-et-Loire v regionu Burgundsko. Tvoří ho sedm obcí.\n\n"}
{"id": "901377", "url": "https://cs.wikipedia.org/wiki?curid=901377", "title": "Kanton Beaurepaire-en-Bresse", "text": "Kanton Beaurepaire-en-Bresse\n\nKanton Beaurepaire-en-Bresse ( ) je francouzský kanton v departementu Saône-et-Loire v regionu Burgundsko. Tvoří ho sedm obcí.\n\n"}
{"id": "901378", "url": "https://cs.wikipedia.org/wiki?curid=901378", "title": "Kanton Cuiseaux", "text": "Kanton Cuiseaux\n\nKanton Cuiseaux ( ) je francouzský kanton v departementu Saône-et-Loire v regionu Burgundsko. Tvoří ho devět obcí.\n\n"}
{"id": "901379", "url": "https://cs.wikipedia.org/wiki?curid=901379", "title": "Kanton Cuisery", "text": "Kanton Cuisery\n\nKanton Cuisery ( ) je francouzský kanton v departementu Saône-et-Loire v regionu Burgundsko. Tvoří ho 10 obcí.\n\n"}
{"id": "901380", "url": "https://cs.wikipedia.org/wiki?curid=901380", "title": "Kanton Louhans", "text": "Kanton Louhans\n\nKanton Louhans ( ) je francouzský kanton v departementu Saône-et-Loire v regionu Burgundsko. Tvoří ho devět obcí.\n\n"}
{"id": "901381", "url": "https://cs.wikipedia.org/wiki?curid=901381", "title": "Dušanova vyhlídka", "text": "Dušanova vyhlídka\n\nDušanova vyhlídka se nachází na úbočí vrchu Stropník, nad Domaslavicemi v okrese Teplice. Umožňuje rozhled po Teplické pánvi, Českém středohoří (především na Milešovku, Bořeň a Ranou), dole Bílina a také na Domaslavické údolí. V létě bývá místo oblíbeným cílem cyklistů, v zimě využívají svahy Stropníka především sáňkaři. Nedaleký turistický přístřešek bývá nazýván chata Máňa.\n\nVyhlídka je turistům přístupná po červené turistické značce od Vrchu Tří pánů do Oseka. Na nedalekém rozcestí jí křižuje zelená turistická značka z Horního Háje na Dlouhou Louku, s odbočkou na vrchol Stropníka. Pro cyklista je dostupná po cyklotrase 231 od Dlouhé Louky na Rýzmburk.\n\n"}
{"id": "901382", "url": "https://cs.wikipedia.org/wiki?curid=901382", "title": "Kanton Montpont-en-Bresse", "text": "Kanton Montpont-en-Bresse\n\nKanton Montpont-en-Bresse ( ) je francouzský kanton v departementu Saône-et-Loire v regionu Burgundsko. Tvoří ho pět obcí.\n\n"}
{"id": "901383", "url": "https://cs.wikipedia.org/wiki?curid=901383", "title": "Kanton Montret", "text": "Kanton Montret\n\nKanton Montret ( ) je francouzský kanton v departementu Saône-et-Loire v regionu Burgundsko. Tvoří ho devět obcí.\n\n"}
{"id": "901384", "url": "https://cs.wikipedia.org/wiki?curid=901384", "title": "Kanton Pierre-de-Bresse", "text": "Kanton Pierre-de-Bresse\n\nKanton Pierre-de-Bresse ( ) je francouzský kanton v departementu Saône-et-Loire v regionu Burgundsko. Tvoří ho 17 obcí.\n\n"}
{"id": "901385", "url": "https://cs.wikipedia.org/wiki?curid=901385", "title": "Sinclair C5", "text": "Sinclair C5\n\nSinclair C5 je elektrické tříkolové vozítko vyráběné britskou společností Sinclair Research. Jedná se o vozítko pro jedinou osobu. Na trh bylo uvedeno v roce 1985 ovšem nebylo komerčně příliš úspěšné, prodalo se pouze asi 20 tisíc kusů. Přesné počty prodaných kusů se zdroj od zdroje liší. Ve stádiu plánů tak zůstaly následná vozítka Sinclair C10 a Sinclair C15. I tak ale toto vozítko bylo komerčně úspěšnější než o několik let mladší Sinclairův výrobek, elektrokolo Zike.\n\nMaximální rychlost Sinclair C5 byla 15 mph (24 km/h), aby nebylo nutné pro jeho řízení mít ve Velké Británii řidičský průkaz.\n\nI v současné době existují propagátoři tohoto vozítka. Existuje také klub vlastníků vozítka Sinclair C5.\n\nPodobné koncepce jako Sinclair C5 je i další Sinclairův výrobek, vozítko Sinclair X-1.\n\n\n"}
{"id": "901386", "url": "https://cs.wikipedia.org/wiki?curid=901386", "title": "Kanton Saint-Germain-du-Bois", "text": "Kanton Saint-Germain-du-Bois\n\nKanton Saint-Germain-du-Bois ( ) je francouzský kanton v departementu Saône-et-Loire v regionu Burgundsko. Tvoří ho 13 obcí.\n\n"}
{"id": "901387", "url": "https://cs.wikipedia.org/wiki?curid=901387", "title": "Kanton Cluny", "text": "Kanton Cluny\n\nKanton Cluny ( ) je francouzský kanton v departementu Saône-et-Loire v regionu Burgundsko. Tvoří ho 24 obcí.\n\n"}
{"id": "901388", "url": "https://cs.wikipedia.org/wiki?curid=901388", "title": "Kanton La Chapelle-de-Guinchay", "text": "Kanton La Chapelle-de-Guinchay\n\nKanton La Chapelle-de-Guinchay ( ) je francouzský kanton v departementu Saône-et-Loire v regionu Burgundsko. Tvoří ho 11 obcí.\n\n"}
{"id": "901389", "url": "https://cs.wikipedia.org/wiki?curid=901389", "title": "Ministerská vyhlídka", "text": "Ministerská vyhlídka\n\nMinisterská vyhlídka se nachází u vsi Kaňkov, asi 30 minut chůze od silnice z Bíliny na Braňany. Umožňuje výhled na celý Lom Bílina, v období po dešti, kdy dojde k usazení prachu z lomu, je vidět na druhý konec vzdálený několik kilometrů. Z vyhlídky je možné pozorovat práce v lomu, stejně jako přesun vytěženého hnědého uhlí do nedaleké elektrárny Ledvice. Vyhlídka není od roku 2013 pro veřejnost přístupná. Vyhlídka samotná i přístup na okraj lomu, je nově oddělen zdí z betonových panelů. Zeď se táhne téměř kolem celé délky lomu až do Bíliny a i na druhou stranu, směrem k Mostu. Vyhlídka je tak nyní dostupná pouze ze samotného prostoru dolu, kam ovšem veřejnosti není přístup běžně povolen.\n\n"}
{"id": "901396", "url": "https://cs.wikipedia.org/wiki?curid=901396", "title": "Joplin", "text": "Joplin\n\nJoplin může být:\n\n\n"}
{"id": "901397", "url": "https://cs.wikipedia.org/wiki?curid=901397", "title": "Charles McPherson", "text": "Charles McPherson\n\nCharles McPherson (* 24. července 1939 Joplin, Missouri, USA) je americký jazzový altsaxofonista a hudební skladatel. V letech 1960−1972 byl členem skupiny Charlese Minguse, ale spolupracoval s ním ještě v pozdějších letech. První album pod svým jménem, nazvané \"Be-Bop Revisited\" vydal v roce 1964; na bicí hrál Albert Heath, na trubku Carmell Jones, na klavír Barry Harris a Nelson Boyd na kontrabas. Později nahrál řadu dalších vlastních alb a hrál na albech jiných umělců, mezi něž patří Art Farmer, Kenny Drew, Charles Tolliver nebo Tošiko Akijoši.\n"}
{"id": "901401", "url": "https://cs.wikipedia.org/wiki?curid=901401", "title": "Sweet Dreams (Glee)", "text": "Sweet Dreams (Glee)\n\nSweet Dreams je devatenáctá epizoda čtvrté série amerického hudebního televizního seriálu \"Glee\" a v celkovém pořadí osmdesátá pátá epizoda seriálu. Napsal ji Ross Maxwell, režírovala ji Elodie Keene a poprvé se vysílala ve Spojených státech dne 18. dubna 2013 na televizním kanálu Fox.\n\nV této epizodě se opět objeví speciální hostující hvězda Idina Menzel, v roli Racheliny biologické matky, Shelby Corcoran.\n\nVedoucí sboru Will Schuester (Matthew Morrison) oznámí, že letošním tématem regionálního kola soutěže sborů se staly „Sny“. Dozví se, že Roz Washington (NeNe Leakes) nahradila místo Sue Sylvester (Jane Lynch) jako trenérky roztleskávaček. Trenérka fotbalu Shannon Beiste (Dot-Marie Jones) povzbudí Willa, aby se usmířil s Finnem Hudsonem (Cory Monteith), který nyní navštěvuje Univerzitu v Limě s Noahem \"Puckem\" Puckermanem (Mark Salling), ale Finn Willovy omluvy odmítá.\n\nV New Yorku se mezitím Rachel Berry (Lea Michele) připravuje na svůj konkurz na revival \"Funny Girl\". Navštíví ji její biologická matka Shelby Corcoran (Idina Menzel) a poradí jí, aby na konkurzu nezpívala žádnou z muzikálových písní a místo toho zkusila něco nového. Poté spolu zpívají duet „Next to Me“. Finn a Puck se přidají k bratrstvu na univerzitě poté, co zachrání večírek, na kterém vypadl ozvučovací systém a zazpívají „(You Gotta) Fight for Your Right (To Party!)“.\n\nNew Directions nesouhlasí s Willovým seznamem písní pro regionální kolo a Marley Rose (Melissa Benoist) navrhuje, že by místo toho mohli zpívat původní písně, ale Will její návrhy ignoruje. Marley se později ve školní hale setkává s Blainem Andersonem (Darren Criss), Samem Evansem (Chord Overstreet) a Wadem \"Unique\" Adamsem (Alex Newell), kde společně zpívají „You Have More Friends Than You Know“, jednu z Marleyiných písní. Will je zaslechne a uvědomí si, že potřebuje svým studentům naslouchat.\n\nRachel volá Finnovi, aby se ho zeptala na návrh písně, kterou má zpívat na konkurzu a Finn jí poradí, aby zpívala píseň, která pro ní má velký význam. Rachel si na konkurz nakonec vybere skladbu „Don't Stop Believin'“ a věnuje jí svým přátelům, čímž zapůsobí na producenty. Mezitím Puck připomene Finnovi, že by se měl soustředit na svůj sen stát se učitelem a ne jen na večírky a Finn se setkává s Willem. Vzájemně se omluví a domluví se, že povedou New Directions do regionálního kola společně.\n\nRachel je pozvána na druhé kolo konkurzu na \"Funny Girl\". Blaine začne být podezřívavý ohledně toho, že Becky Jackson (Lauren Potter) ví mnohem více ohledně propuštění Sue Sylvester, než to vypadá. Will se omlouvá New Directions za svou dřívější tvrdohlavost a požádá Marley, aby je naučila jednu ze svých vlastních písní. Will a New Directions poté v hale zpívají píseň „Outcast“.\n\nTuto epizodu napsal Ross Maxwell a režírovala Elodie Keene, která již dříve režírovala pět epizod v první sérii.\n\nLea Michele zpívá „Don't Stop Believin'“, nejznámější a nejúspěšnější píseň ze seriálu, která poprvé zazněla v pilotní epizodě jako skladbu, kterou si vybrala pro konkurz na muzikál \"Funny Girl\". Michele nahrála vokály pro píseň dne 19. března 2013, následující den měla taneční zkoušku s ostatními pěti herci a další den, tedy 21. března 2013, se natáčela celá scéna.\n\nSpeciální hostující hvězda Idina Menzel se do seriálu vrací jako Shelby Corcoran poprvé od třetí série, kdy vedla sbory Vocal Adrenaline a Troubletones. Dále se také poprvé ze třetí série vrací NeNe Leakes jako trenérka Roz Washington.\n\nMezi další vedlejší postavy, které se v epizodě objevily, patří trenérka fotbalu Shannon Beiste (Dot-Marie Jones), členové sboru Wade \"Unique\" Adams (Alex Newell), Marley Rose (Melissa Benoist), Jake Puckerman (Jacob Artist), Kitty Wilde (Becca Tobin) a Ryder Lynn (Blake Jenner) a roztleskávačka Becky Jackson (Lauren Potter).\n\nPět písní z epizody bylo vydáno jako singly, včetně předchozí zmiňované, „Don't Stop Believin'“. Další čtyři jsou „Next to Me“ od Emeli Sandé v podání Ley Michele a Idiny Menzel, „Fight for Your Right (To Party)“ od Beastie Boys v podání Marka Sallinga a Coryho Monteitha, píseň „You Have More Friends Than You Know“, kterou napsali Mervyn Warren a Jeff Marx a zpívali Darren Criss, Chord Overstreet, Alex Newell a Melissa Benoist a jako poslední původní píseň „Outcast“ v podání Melissy Benoist, Jacoba Artista, Alexe Newell, Blaka Jennera a Beccy Tobin. Píseň „You Have More Friends Than You Know“ byla napsána pro seriál, protože je součástí kampaně \"It Gets Better\", která si dává za cíl zabraňovat šikaně LGBT dospívajících, která může vést až k sebevraždám. Část ze zisku z digitálního prodeje písně půjde ve prospěch The Trevor Project.\n\nEpizodu v den vysílání sledovalo 6,14 milionů amerických diváků a získala rating a podíl na trhu 2,1/6 v okruhu dospělých ve věku od osmnácti do čtyřiceti devíti let a stala se druhým nejsledovanějším pořadem ve svém vysílacím čase, skončila za opakovaným dílem seriálu \"Teorie velkého třesku\". Sledovanost poklesla oproti předchozí epizodě s názvem Shooting Star, kterou sledovalo 6,67 milionů amerických diváků a získala rating a podíl 2,4/6.\n\n"}
{"id": "901403", "url": "https://cs.wikipedia.org/wiki?curid=901403", "title": "Ztraceni v lásce", "text": "Ztraceni v lásce\n\nZtraceni v lásce (\"Jusqu'à toi\", tj. \"Až k tobě\") je francouzsko-kanadský hraný film z roku 2009, který režírovala Jennifer Devoldère podle vlastního scénáře. Snímek v ČR vyšel na DVD v roce 2010.\n\nChloé má 26 let, bydlí sama v Paříži a pracuje jako novinářka. Jack je Američan. Pracuje jako programátor a právě se rozešel se svou přítelkyní Lisou. Ve spotřebitelské soutěži vyhraje zájezd do Paříže. Chloé letí na služební cestu do Bruselu. Na zpáteční cestě Jackovi a Chloé na letišti omylem vymění zavazadla. Chloé se probírá věcmi neznámého a představuje si, jaký asi je. V kufru nalezne svou oblíbenou knihu \"Sto roků samoty\" a na Jackův foťák pořídí své snímky. Jack zatím čeká v hotelu na výměnu zavazadla, v Paříži se mu nelíbí a touží se co nejrychleji vrátit. V hotelu je navíc ubytována rodina otravných Američanů, kteří přijeli do Evropy po stopách románu \"Šifra mistra Leonarda\". Po několika dnech se mu kufr vrátí a tak se vrátí zpět do Spojených států. Doma objeví Chloéiny fotografie a tak se vrátí do Paříže, aby ji našel. Recepční z hotelu mu pomůže najít podle fotografií její dům. O Chloé se zajímá její kolega z práce. Protože ji nenalezne doma, nechá jí vzkaz, že na ni čeká na schodech před bazilikou Sacré-Cœur. Při setkání je Chloé okouzlena, ale postupně zjišťuje, že Jack není tak ideální, jak si ho vysnila. Jack se bez rozloučení vrací domů. Chloé však za ním přijede, aby mu oznámila, že ho miluje.\n"}
{"id": "901409", "url": "https://cs.wikipedia.org/wiki?curid=901409", "title": "Kanton L'Île-Rousse", "text": "Kanton L'Île-Rousse\n\nKanton L'Île-Rousse ( ) je francouzský kanton v departementu Haute-Corse v regionu Korsika. Tvoří ho 6 obcí.\n\n"}
{"id": "901412", "url": "https://cs.wikipedia.org/wiki?curid=901412", "title": "Kanton Moïta-Verde", "text": "Kanton Moïta-Verde\n\nKanton Moïta-Verde ( ) je francouzský kanton v departementu Haute-Corse v regionu Korsika. Tvoří ho 14 obcí.\n\n"}
{"id": "901415", "url": "https://cs.wikipedia.org/wiki?curid=901415", "title": "Kanton Niolu-Omessa", "text": "Kanton Niolu-Omessa\n\nKanton Niolu-Omessa ( ) je francouzský kanton v departementu Haute-Corse v regionu Korsika. Tvoří ho 12 obcí.\n\n"}
{"id": "901416", "url": "https://cs.wikipedia.org/wiki?curid=901416", "title": "Star People", "text": "Star People\n\nStar People je studiové album amerického trumpetisty Milese Davise z roku 1983. Nahráváno bylo v rozmezí srpna 1982 a února 1983. Producenty alba byli Teo Macero a Bob Belden a vyšlo u vydavatelství Columbia Records. V roce 2009 vyšlo jako součást box setu \"\".\n\nAutorem všech skladeb je Miles Davis.\n"}
{"id": "901417", "url": "https://cs.wikipedia.org/wiki?curid=901417", "title": "Kanton Orezza-Alesani", "text": "Kanton Orezza-Alesani\n\nKanton Orezza-Alesani ( ) je francouzský kanton v departementu Haute-Corse v regionu Korsika. Tvoří ho 23 obcí.\n\n"}
{"id": "901418", "url": "https://cs.wikipedia.org/wiki?curid=901418", "title": "Beseda u Bigbítu", "text": "Beseda u Bigbítu\n\nBeseda u bigbítu (s podtitulem „…kultura z jiného světa“, původně pod názvem Žebřiňák) je mezinárodní hudební festival konající se v Tasově.\nZákladním cílem multižánrového festivalu Beseda u Bigbítu v Tasově je mezikulturní integrace a tolerance k menšinovým žánrům. Regionální umělci jsou konfrontováni s aktuálními kulturními trendy a akcentována je přeshraniční spolupráce se Slovenskem. Hlavním očekávaným přínosem festivalu je zvyšování tolerance cílových skupin k multikulturalitě a menšinovým žánrům. Platforma partnerské atmosféry, inspirace a přátelských vazeb, včetně konfrontace návštěvníků a regionálních umělců s kulturními trendy ve Střední Evropě, přispěje k rozvoji nadnárodní spolupráce a kulturnímu dění na Slovácku. Festival Beseda u Bigbítu už řadu let vytváří platformu pro konfrontaci zavedených profesionálů se začínajícími umělci, podporuje menšinové žánry a je jednou z největších kulturních akcí tohoto typu na jižní Moravě. Na dvou festivalových pódiích se každoročně setkávají kapely rockové, jazzové, bluesové, elektronické, metalové, soudobá opera, world music, folk, alternativa i cimbálka.\nVe spolupráci s partnery ze Slovenska, Maďarska, Polska i České republiky je cílem organizatoru festival letos zřetelně zasadit do celého středoevropského kontextu. Připravovaný projekt rozvíjí spolupráci uvnitř zemí Visegrádu a pomocí umělecké konfrontace pomáhá bourat předsudky a stereotypní vzorce uvažování.\n\nNa Besede u bigbítu vystoupili :\n"}
{"id": "901420", "url": "https://cs.wikipedia.org/wiki?curid=901420", "title": "Petrovce (okres Rimavská Sobota)", "text": "Petrovce (okres Rimavská Sobota)\n\nPetrovce ( ) jsou obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 247 obyvatel. V roce 2001 se 96 % obyvatel hlásilo k maďarské národnosti.. Území obce sousedí s Maďarskem.\n"}
{"id": "901421", "url": "https://cs.wikipedia.org/wiki?curid=901421", "title": "Interaktivní zpracování", "text": "Interaktivní zpracování\n\nInteraktivní zpracování v informatice je způsob práce s počítačem nebo počítačovým programem založený na obousměrné komunikaci neboli interakci počítačového systému s uživatelem. Je protikladem dávkového zpracování, při kterém je chování programu řízeno předem připravenými vstupními daty, parametry, konfiguračními soubory nebo skripty a zásah uživatele nebo operátora se nepředpokládá.\n\nS liberalizací přístupu k počítačům způsobenou používáním osobních počítačů a s nástupem grafických uživatelských rozhraní, které interakci s uživatelem přímo předpokládají, jsou prakticky všechny masově rozšířené programy, jako textové procesory, tabulkové kalkulátory, WWW prohlížeče, počítačové hry, apod., interaktivní; uživatel zadává vstupní data, případně i příkazy průběžně nebo opakovaně. Pokud je komunikace velmi složitá, říkáme, že systém provádí sociální interakce, čehož se některé systémy snaží dosáhnout zavedením sociálních rozhraní. Dávkové zpracování se v současnosti omezuje na pouze na odborníky používané programy, které provádějí rutinní zpracování, mají velmi složité vstupy nebo velmi dlouhou dobu provádění (typickým příkladem jsou překladače programovacích jazyků, systémy zálohování dat, apod.). I tyto programy bývají často vybavovány interaktivním rozhraním, které umožňuje zadat vstupní data, spustit program, sledovat průběh jeho provádění a zobrazit výsledky.\n\nPovahou interaktivního zpracování a jeho vlivu na uživatele se zabývá obor Human-Computer Interaction.\n\n"}
{"id": "901422", "url": "https://cs.wikipedia.org/wiki?curid=901422", "title": "Jiří Hlaváček", "text": "Jiří Hlaváček\n\nJiří Hlaváček (30. srpna 1927 – 20. ledna 2002) byl známý český mykolog, předseda České mykologické společnosti a šéfredaktor Mykologického sborníku.\n\nVydal mnoho odborných článků, publikací a redigoval díla dalších autorů. Po Hlaváčkově smrti nastoupil na místo předsedy ČMS Jaroslav Landa; pozici šéfredaktora Mykologického sborníku pak zastával Miroslav Smotlacha.\n\nOdborné názvy druhů popsaných Jiřím Hlaváčkem jsou doplněny jménem ve tvaru Hlaváček. Některé taxony:\n"}
{"id": "901423", "url": "https://cs.wikipedia.org/wiki?curid=901423", "title": "Pavol Kozma", "text": "Pavol Kozma\n\nPavol Kozma (* 20. prosince 1956, Bratislava) je slovenský jazzový bubeník, který hrál se skupinami jako \"Prúdy\" Pavla Hammela (po roce 1974) , \"Fermáta\" (zakladateľ v roce 1972) a \"Collegium Musicum\" (členem se stal v roku 1978). Spolupracoval s Ladislavom Gerhardtom, Gabom Jonášom a pusobil také na albume \"Bolo nás jedenásť\" (Lasica, Satinský, Filip). V letech 1984 bubnoval v Jazz Q Martina Kratochvíla a v 1986–1987 v Blues Bandu Luboše Andršta. V roce 1987 až 1992 absolvoval Berklee College of Music v Bostone, obor kompozice. V roce 1990 zakládá Boston Drivers a spolupracuje s polskou zpěvačkou Grazynou Auguscik.\n"}
{"id": "901425", "url": "https://cs.wikipedia.org/wiki?curid=901425", "title": "Pjotr Lavrov", "text": "Pjotr Lavrov\n\nPjotr Lavrovič Lavrov (rusky \"Пётр Лаврович Лавров\"; 14. červen 1823 – 6. únor 1900) byl ruský filozof, sociolog, antropolog, socialistický teoretik, představitel ruského radikálně-demokratického hnutí narodniků. Občas užíval pseudonym Mirtov.\n\nPro narodnické aktivity byl roku 1868 odeslán do vyhnanství na Urale. Odtud uprchl a žil v Paříži, kde se zapojil do socialistického hnutí, účastnil se mj. povstání Pařížské komuny roku 1871. V té době byl též vyslancem komuny v Londýně, kde se spřátelil s Marxem a Engelsem. Po porážce komuny odešel do Curychu, kde soupeřil s Michailem Bakuninem o vliv mezi ruskými politickými emigranty. Na rozdíl od Bakunina neviděl revoluci jako nevyhnutelné a jediné řešení a přiklonil se tak k reformismu. V Curychu též vedl časopis \"Vpered!\" (vycházel souběžně i v Londýně).\n\nSocialismus chápal jako logické vyústění evropské politické tradice a západního ekonomického rozvoje. Zdůrazňoval přitom, jak je situace Ruska jiná, neboť vývoj tam od evropského zcela odklonil vpád Mongolů ve 13. století, a Rusko zůstalo zemí de facto feudální a zemědělskou. Přesto věřil, že existuje možnost specificky ruské cesty k socialismu, přímo ze zemědělsko-feudální fáze vývoje. Na tyto úvahy později navázal Lenin.\n\n"}
{"id": "901426", "url": "https://cs.wikipedia.org/wiki?curid=901426", "title": "Čerenčany", "text": "Čerenčany\n\nČerenčany (maď. Cserencsény) jsou obec na Slovensku, v okrese Rimavská Sobota v Banskobystrickém kraji.\n\nV roce 2011 ze žilo 548 obyvatel.\n\nPrvní zmínka o obci pochází z roku 1334. V roce 1462 zde byla postavena církevní škola.\n"}
{"id": "901427", "url": "https://cs.wikipedia.org/wiki?curid=901427", "title": "Peter Szapu", "text": "Peter Szapu\n\nPeter Szapu je slovenský hráč na bicí nástroje, známý jako člen skupin Fermáta a Collegium Musicum. V současnosti působí jako studiový hráč pro interprety různých žánrů. Jako hudebník se živil v Norsku, Německu, USA i v ostatních státech Skandinávie.\n\n\n\nPůsobil také v orchestru VV System (v roce 1986, později Orchestr Gustava Broma / Gustav Brom). \n\n \n"}
{"id": "901428", "url": "https://cs.wikipedia.org/wiki?curid=901428", "title": "Kanton Lugny", "text": "Kanton Lugny\n\nKanton Lugny ( ) je francouzský kanton v departementu Saône-et-Loire v regionu Burgundsko. Tvoří ho 16 obcí.\n\n"}
{"id": "901430", "url": "https://cs.wikipedia.org/wiki?curid=901430", "title": "Mistrovství Evropy v basketbalu žen 1970", "text": "Mistrovství Evropy v basketbalu žen 1970\n\n12. mistrovství Evropy v basketbalu žen proběhlo v dnech 11. – 19. září v Nizozemských městech Rotterdam a Leeuwarden.\n\nTurnaje se zúčastnilo 12 týmů, rozdělených do dvou šestičlenných skupin, z nichž první dva týmy postoupili do bojů o medaile. Týmy, které v základních skupinách skončily na třetím až šestém místě, hrály o umístění. Mistrem Evropy se stalo družstvo Sovětského svazu.\n\n Francie - Polsko 68:67 (34:36)\n\n11. září 1970 - Rotterdam\n\n11. září 1970 - Rotterdam\n\n11. září 1970 - Rotterdam\n\n12. září 1970 - Rotterdam\n\n12. září 1970 - Rotterdam\n\n12. září 1970 - Rotterdam\n\n13. září 1970 - Rotterdam\n\n13. září 1970 - Rotterdam\n\n13. září 1970 - Rotterdam\n\n14. září 1970 - Rotterdam\n\n14. září 1970 - Rotterdam\n\n14. září 1970 - Rotterdam\n\n15. září 1970 - Rotterdam\n\n15. září 1970 - Rotterdam\n\n15. září 1970 - Rotterdam\n Jugoslávie - Belgie 115:56 (44:33)\n\n11. září 1970 - Leewarden\n\n11. září 1970 - Leewarden\n\n11. září 1970 - Leewarden\n\n12. září 1970 - Leewarden\n\n12. září 1970 - Leewarden\n\n12. září 1970 - Leewarden\n\n13. září 1970 - Leewarden\n\n13. září 1970 - Leewarden\n\n13. září 1970 - Leewarden\n\n14. září 1970 - Leewarden\n\n14. září 1970 - Leewarden\n\n14. září 1970 - Leewarden\n\n15. září 1970 - Leewarden\n\n15. září 1970 - Leewarden\n\n15. září 1970 - Leewarden\n SSSR - Jugoslávie 116:49 (64:30)\n\n18. září 1970 (19:30) - Rotterdam\n\n18. září 1970 (21:15) - Rotterdam\n SSSR - Francie 94:33 (46:16)\n\n19. září 1970 (21:15) - Rotterdam\n\n Jugoslávie - Bulharsko 77:66 (38:37)\n\n19. září 1970 (19:30) - Rotterdam\n Polsko - Rumunsko 67:53 (34:29)\n\n18. září 1970 (14:00) - Rotterdam\n\n18. září 1970 (15:45) - Rotterdam\n ČSSR Polsko 63:62 (31:40)\n\n19. září 1970 (15:45) - Rotterdam\n\n Nizozemsko - Rumunsko 69:59 (29:29)\n\n19. září 1970 (14:00) - Rotterdam\n Itálie - Rakousko 67:54 (29:24)\n\n18. září 1970 (11:45) - Rotterdam\n\n18. září 1970 (10:00) - Rotterdam\n Itálie - Maďarsko 60:59 (22:29)\n\n19. září 1970 (11:45) - Rotterdam\n\n Rakousko - Belgie 60:59 (30:31)\n\n19. září 1970 (10:00) - Rotterdam\n1. SSSR\n2. Francie\n3. Jugoslávie\n"}
{"id": "901432", "url": "https://cs.wikipedia.org/wiki?curid=901432", "title": "Kanton Mâcon-Nord", "text": "Kanton Mâcon-Nord\n\nKanton Mâcon-Nord ( ) je francouzský kanton v departementu Saône-et-Loire v regionu Burgundsko. Tvoří ho 14 obcí.\n\n"}
{"id": "901433", "url": "https://cs.wikipedia.org/wiki?curid=901433", "title": "Kanton Mâcon-Sud", "text": "Kanton Mâcon-Sud\n\nKanton Mâcon-Sud ( ) je francouzský kanton v departementu Saône-et-Loire v regionu Burgundsko. Tvoří ho devět obcí.\n\n"}
{"id": "901435", "url": "https://cs.wikipedia.org/wiki?curid=901435", "title": "Kanton Mâcon-Centre", "text": "Kanton Mâcon-Centre\n\nKanton Mâcon-Centre ( ) je francouzský kanton v departementu Saône-et-Loire v regionu Burgundsko. Tvoří ho dvě obce.\n\n"}
{"id": "901436", "url": "https://cs.wikipedia.org/wiki?curid=901436", "title": "Kanton Matour", "text": "Kanton Matour\n\nKanton Matour ( ) je francouzský kanton v departementu Saône-et-Loire v regionu Burgundsko. Tvoří ho osm obcí.\n\n"}
{"id": "901437", "url": "https://cs.wikipedia.org/wiki?curid=901437", "title": "Kanton Saint-Gengoux-le-National", "text": "Kanton Saint-Gengoux-le-National\n\nKanton Saint-Gengoux-le-National ( ) je francouzský kanton v departementu Saône-et-Loire v regionu Burgundsko. Tvoří ho 19 obcí.\n\n"}
{"id": "901438", "url": "https://cs.wikipedia.org/wiki?curid=901438", "title": "Kanton Prunelli-di-Fiumorbo", "text": "Kanton Prunelli-di-Fiumorbo\n\nKanton Prunelli-di-Fiumorbo ( ) je francouzský kanton v departementu Haute-Corse v regionu Korsika. Tvoří ho 7 obcí.\n\n"}
{"id": "901439", "url": "https://cs.wikipedia.org/wiki?curid=901439", "title": "Kanton Tournus", "text": "Kanton Tournus\n\nKanton Tournus ( ) je francouzský kanton v departementu Saône-et-Loire v regionu Burgundsko. Tvoří ho 14 obcí.\n\n"}
{"id": "901440", "url": "https://cs.wikipedia.org/wiki?curid=901440", "title": "Bill Evans (saxofonista)", "text": "Bill Evans (saxofonista)\n\nBill Evans (* 9. února 1958 Clarendon Hills, Illinois USA) je americký jazzový saxofonista. Počátkem osmdesátých let začal spolupracovat s trumpetistou Milesem Davisem, se kterým nahrál tři studiová alba; \"The Man with the Horn\" (1981), \"Star People\" (1983) a \"Decoy\" (1984). V osmdesátých letech rovněž hrál s obnovenou skupinou Mahavishnu Orchestra. Spolupracoval s mnoha dalšími hudebníky, mezi něž patří Herbie Hancock, Willie Nelson nebo Mick Jagger.\n"}
{"id": "901441", "url": "https://cs.wikipedia.org/wiki?curid=901441", "title": "Kanton Tramayes", "text": "Kanton Tramayes\n\nKanton Tramayes ( ) je francouzský kanton v departementu Saône-et-Loire v regionu Burgundsko. Tvoří ho devět obcí.\n\n"}
{"id": "901442", "url": "https://cs.wikipedia.org/wiki?curid=901442", "title": "Jerzy Broszkiewicz", "text": "Jerzy Broszkiewicz\n\nJerzy Broszkiewicz (6. června 1922, Lvov – 4. října 1993, Krakov) byl polský spisovatel a dramatik, autor knih pro mládež.\n\nStřední školu ukončil Broszkiewicz ve Lvově roku 1940 a zde také studoval hudbu na hudební akademii. Během nacistické okupace Lvova pracoval v \"Institutu výzkumu tyfu a virů\" profesora Rudolfa Weigla jako „krmič vší“ (tj. jako člověk, který dával vlastní krev ke krmení vši, přenašečů tyfu, používaných pak pro výrobu vakcíny proti onemocnění).\n\nV letech 1945-1948 pracoval v Krakově jako korektor týdeníku \"Odrodzenie\" a jako redaktor časopisu \"Ruch Muzyczny\" a v letech 1949-1958 ve Varšavě pracoval v časopise \"Muzyka\", v týdeníku \"Przegląd Kulturalny\" a také jako fejetonista Polského rozhlasu. Od roku 1959 žil v Krakově, spolupracoval s divadlem v Nové Huti (Nowa Huta) a věnoval se literatuře.\n\nJeho tvorba pro dospělé i pro mládež se vyznačuje širokou námětovou (historie, politika, psychologie, hudba, sci-fi) i žánrovou bohatostí (psal povídky¸ romány, divadelní hry a fejetony.\n\n\n\n\n\n\n"}
{"id": "901443", "url": "https://cs.wikipedia.org/wiki?curid=901443", "title": "Kanton Bourbon-Lancy", "text": "Kanton Bourbon-Lancy\n\nKanton Bourbon-Lancy ( ) je francouzský kanton v departementu Saône-et-Loire v regionu Burgundsko. Tvoří ho 10 obcí.\n\n"}
{"id": "901445", "url": "https://cs.wikipedia.org/wiki?curid=901445", "title": "Kanton Sagro-di-Santa-Giulia", "text": "Kanton Sagro-di-Santa-Giulia\n\nKanton Sagro-di-Santa-Giulia ( ) je francouzský kanton v departementu Haute-Corse v regionu Korsika. Tvoří ho 8 obcí.\n\n"}
{"id": "901446", "url": "https://cs.wikipedia.org/wiki?curid=901446", "title": "Kanton San-Martino-di-Lota", "text": "Kanton San-Martino-di-Lota\n\nKanton San-Martino-di-Lota ( ) je francouzský kanton v departementu Haute-Corse v regionu Korsika. Tvoří ho 3 obce.\n\n"}
{"id": "901449", "url": "https://cs.wikipedia.org/wiki?curid=901449", "title": "Stanley Clarke", "text": "Stanley Clarke\n\nStanley Clarke (* 30. června 1951 Filadelfie, Pensylvánie, USA) je americký baskytarista, kontrabasista, hudební producent a skladatel. V roce 1972 spoluzaložil skupinu Return to Forever, ve které, s přestávkou v letech 1977–1982 a 1984–2009 hraje dodnes. Vydal řadu vlastních alb a složil hudbu k několika filmům a televizním pořadům.\n\nKoncem osmdesátých let hrál spolu s Stewartem Copelandem ve skupině Animal Logic. V letech 2008−2009 působil v baskytarovém triu SMV spolu s Victorem Wootenem a Marcusem Millerem. Spolupracoval s mnoha dalšími hudebníky, mezi něž patří George Duke, Freddie Hubbard, Jan Hammer, Wayne Shorter, Airto Moreira, Jeff Beck, Curtis Fuller, Allan Holdsworth nebo Pharoah Sanders.\n"}
{"id": "901451", "url": "https://cs.wikipedia.org/wiki?curid=901451", "title": "Daviscupový tým Jihoafrické republiky", "text": "Daviscupový tým Jihoafrické republiky\n\nDaviscupový tým Jihoafrické republiky reprezentuje Jihoafrickou republiku v Davisově poháru od roku 1913.\n\nNejvětším úspěchem Jihoafrické republiky v historii Davis Cupu je vítězství v roce 1974, ve kterém konzumačně vyhrála s Indií, která odmítla cestovat do Jihoafrické republiky na protest proti apartheidu v zemi.\n\nV současnosti hraje Jihoafrické republika evropskoafrickou zónu skupiny 1.\n\n\n"}
{"id": "901452", "url": "https://cs.wikipedia.org/wiki?curid=901452", "title": "Zikmund Kryštof ze Schrattenbachu", "text": "Zikmund Kryštof ze Schrattenbachu\n\nZikmund Kryštof hrabě ze Schrattenbachu ( \"Sigismund Graf von Schrattenbach\", 28. února 1698, Štýrský Hradec – 16. prosince 1771, Salzburg), byl římskokatolický kněz a salcburský arcibiskup.\n\nZikmund pocházel ze šlechtického rodu, který v polovině 15. století přesídlil z Frank do Štýrska. Byl synem Oty Jindřicha, hraběte ze Schrattenbachu a Marie Terezie, hraběnky z Wildensteinu, ovdovělé svobodné paní Gallové z Gallensteinu. Mezi jeho sourozence patřil moravský zemský hejtman František Antonín ze Schrattenbachu.\n\nPo svých studiích v Salcburku odcestoval Schrattenbach do Říma na studia teologie. Kněžské svěcení mu bylo uděleno ve věku 25 let 10. ledna 1723. Roku 1733 dostal své místo a hlas v salcburské dómové kapitule. Po smrti arcibiskupa Jakuba Arnošta z Lichtenštejna-Kastelkornu byl Schrattenbach roku 1747 jmenován chrámovou kapitulou do funkce gubernátora pevnosti Hohenwerfen a správce klášterů chrámové kapituly. Brzy povýšil do hodnosti děkana a tajného rady.\n\nByl považován za puritánského a věrného Římu, ale byly známy také jeho vlastnosti, jako veliká píle, organizační talent, jeho obchodní zdatnost a diplomatické schopnosti.\n\nPo smrti Ondřeje Jakuba z Ditrichštejna zvolila roku 1753 chrámová kapitula nového arcibiskupa v obtížné volbě arcibiskupského kláštera. Teprve 13. dne voleb a v 50. hlasování padlo rozhodnutí. Jedenácti z dvaceti hlasů proti Josefu Mariovi hraběti Thunovi, biskupovi gurskému, padla volba rozhodující většiny na Schrattenbacha. Přitom hrabě Schrattenbach by zřejmě mohl ještě dříve vyhovět přání salcburského obyvatelstva než hrabě Thun, který je výslovně nenáviděl, ale ani Schrattenbach nebyl mezi lidem oblíbený. Sám Schrattenbach své zvolení považoval za vůli Ducha Svatého, přesto se k tomu necítil členům kapituly zavázán. 7. května 1753 se konal jeho slavnostní příjezd do města. 16. prosince téhož roku mu hrabě Thun udělil biskupské svěcení.\n\nV letech 1764 až 1767 nechal vystavět Zikmundovu bránu o délce 131 metrů. To byla pro Salcburk velikým přínosem, jelikož městu otevřela cestu směrem na západ. Za jeho úřadování byli jako hudebníci arcibiskupské kapely angažováni Leopold Mozart a jeho syn Wolfgang. Kapelníkem dvorní hudby byl Johann Michael Haydn, jenž byl také autorem rekviem zkomponovaného, jež bylo následně provedeno u příležitosti pohřbu biskupa v prosinci 1771.\n\nOstatky arcibiskupa Schrattenbacha byly pochovány v kryptě salcburské katedrály.\n\nErb, v dvakrát děleném hlavním štítě, jednou děleném, šest polí:\nHlavní štít:\nstředový štít znázorňuje v černém poli bílou šikmo doprava tekoucí řeku, v jeho pravém horním rohu zlatou šesticípou hvězdou a v pravém dolním rohu zlatý rovně uřezaný pařez, se zlatou větví osazenou dvěma a třemi zlatými listy (základ erbu).\nHorní část:\nNahoře je erb arcibiskupství salcburského: vpředu je ve zlatém poli vtyčený černý lev s červeným jazykem a vpravo v červeném poli bílé středové břevno.\nProstřední část:\n1) V prostřední části vlevo je jednou dělený erb, jehož polovinu tvoří s půlenou červená orlice ve zlatém poli a druhou polovinu erbu tvoří čtyři šikmá červená břevna ve stříbrném poli\n2) druhá prostřední část představuje dvě stříbrné ruce s palci směřujícími dovnitř dlaní\n3) pravá prostřední část erbu znázorňuje desetkrát vodorovně dělené pole zlatými a černými břevny.\nSpodní část\n1) Ve stříbrném poli zelený vavřínový věnec\n2) Ve stříbrném poli černý se vznáší tlapatý kříž\n3) V červeném poli bílý lev\n\nPůvodní erb Schrattenbachů byl rozšířen o insignie vymřelého rodu pánů z Dürr, podoba erbu se mnohokrát měnila.\n\n\n\n"}
{"id": "901455", "url": "https://cs.wikipedia.org/wiki?curid=901455", "title": "Nikolaj Konstantinovič Romanov", "text": "Nikolaj Konstantinovič Romanov\n\nNikolaj Konstantinovič Romanov rusky \"Великий князь Николай Константинович\" (, Sankt-Petěrburg – , Taškent) byl ruský velkokníže, člen ruského panovnického domu.\n\nNarodil se jako nejstarší syn ze šesti dětí velkoknížete Konstantina Nikolajeviče, syna ruského cara Mikuláše I., a jeho manželky Alexandry Josifovny, dcery saskoaltenburského vévody Josefa. Jako takový byl vnukem cara Mikuláše I. a bratrancem cara Alexandra III.\n\nJako první Romanovec získal vysokoškolské vzdělání, když s výbornými výsledky (absolvoval se stříbrnou medailí) vystudoval Akademii Generálního štábu, na niž nastoupil z vlastní iniciativy v roce 1868.\n\nPo dokončení studií se vypravil na cestu po Evropě, kde začal sbírat svou kolekci západoevropského malířství. Po návratu do Ruska nastoupil k osobní stráži jezdeckého pluku a v jedenadvaceti letech se stal velitelem eskadrony. V této době se na maškarním plese seznámil s americkou tanečnicí Fanny Lear a začal si s ní románek, třebaže v té době byla již vdaná a měla malého syna.\n\nBouřlivá avantýra velkoknížete znepokojila jeho rodiče a přiměla je ke společnému jednání, tedy i setkání – v té době totiž spolu již nežili. Nikolajův otec nakonec našel uspokojivý způsob, jak vzdálit syna z Petěrburgu: roku 1873 se Nikolaj Konstantinovič v rámci Chivenského tažení vypravil do Chivy. V té době měl již hodnost plukovníka a v tomto tažení se mu dostalo bojového křtu. V čele předvoje Kazalinského oddílu, který utrpěl největší ztráty, realizoval jeden z nejobtížnějších pochodů, a to přes poušť Kyzylkum. Vedl první průzkumnou skupinu, která se dostala do takové dělové palby, že jejich návrat již nebyl ani očekáván. Na tomto pochodu projevil velkokníže mimořádnou statečnost a byl příkladem druhým. Za účast na Chivenském tažení byl vyznamenán Řádem sv. Ondřeje 3. stupně.\n\nPo návratu ze Střední Asie, kterou byl okouzlen, se začal vážně zabývat orientalistikou. Začal participovat na práci v Ruské geografické společnosti, kde mezi vědci dozrávala myšlenka Amudarjské expedice. Jejím cílem bylo maximální poznání Ruskem nově dobyté země a podrobit detailní vědecké analýze její potenciál. Tyto plány skvělého carova adjutanta nadchly. V Geografické společnosti byli samozřejmě rádi pozornosti a zájmu osobnosti z nejvyšších kruhů; Nikolaj Konstantinovič byl zvolen jejím čestným členem a jmenován náčelníkem expedice.\n\nPo návratu z Chivenského tažení také znovu cestoval po Evropě v doprovodu své milenky Fanny Lear a pokračoval v doplňování své umělecké sbírky.\n\nV dubnu roku 1874 matka Nikolaje Konstantinoviče, velkokněžna Alexandra Josifovna, zjistila v Mramorovém paláci zmizení tří briliantů z jedné z ikon, kterými svého času car Mikuláš I. požehnal svatbu svého syna Konstantina s německou princeznou, současnou Alexandrou Josifovnou. Velkokníže Konstantin Nikolajevič přivolal policii a brilianty byly záhy nalezeny v jedné z petěrburských zastaváren.\n\nPátrání dovedlo policii k člověku, který brilianty do zastavárny donesl – k pobočníkovi velkoknížete Nikolaje Konstantinoviče J. P. Varpachovskému. Na výslechu dne 15. dubna kategoricky odmítl vinu na krádeži a vypověděl, že do zastavárny pouze donesl kameny, jež mu předal velkokníže Nikolaj Konstantinovič.\n\nNikolaj, který byl při výslechu přítomen, přísahal na Bibli, že je nevinen (čímž, jak se říkalo, ještě prohloubil svůj hřích). Otci řekl, že je připraven pomoci svému soudruhu Varpachovskému a vzít vinu na sebe. Car Alexandr II., který osobně na případ dohlížel, přivolal k vyšetřování šéfa četníků P. A. Šuvalova.\n\nŠuvalov vyslýchal tři hodiny v Mramorovém paláci internovaného Nikolaje Konstantinoviče v přítomnosti jeho otce , který si zapsal do svého deníku: «\"Žádná lítost, žádné přiznání, jen když už nebylo možno zapírat, a i to jen kousek po kousku. Vztek a ani jediná slza. Zaklínali ho vším, co je mu svaté, aby si ulehčil budoucí trest upřímným doznáním a lítostí! Nepomohlo nic!\"»\n\nNakonec došli k závěru, že brilianty sebral Nikolaj Konstantinovič a získané peníze měl použít na dárky pro svou milenku Fanny Lear. Na rodinné radě – společné schůzce všech členů carské rodiny – po dlouhých debatách (kde zazněly různé varianty řešení: nástup k vojsku, předání veřejnému soudu, poslat do vězení) bylo přijato rozhodnutí, jež mělo přinést nejmenší újmu prestiži carské rodiny. Velkokníže měl být prohlášen za duševně chorého a poté z rozkazu imperátora navždy vypovězen z hlavního města říše. Fanny Lear byla vypovězena z Ruska se zákazem se kdykoli v budoucnu vrátit; s velkoknížetem se již nikdy nesetkala. Třebaže však rodiče a sourozenci Nikolaje Konstantinoviče byli přesvědčeni, že příčinou krádeže byl nedostatek prostředků na uspokojení rozmarů Fanny Lear, při prohledání stolu velkoknížete byla nalezena suma mnohem vyšší než částka získaná v zastavárně za brilianty.\n\nNad Nikolajem Konstantinovičem byly vyneseny fakticky dva rozsudky. První – pro veřejnost – spočíval v jeho prohlášení za choromyslného. Z toho plynulo, že nadále a navždy se bude nacházet pod dozorem, na nuceném léčení, v plné izolaci. Smysl druhého rozsudku – rodinného – spočíval v tom, že v dokumentech, týkajících se panovnického domu, bylo zapovězeno uvádět jeho jméno, a jemu náležející následnictví bylo předáno jeho mladším bratřím. Přišel také o všechny tituly a důchody a byl vyškrtnut ze záznamů pluku. Byl navždy vypovězen z Petěrburgu a byl povinen žít pod dohledem v místě, jež mu bude určeno.\n\nV roce 1917 v časopise «Argus» vyšel překlad memoárů Fanny Lear, v nichž vyprávěla o svém románku z vyšších kruhů, o hořké účasti Nikoly (jak ho nazývala), jehož vinu nevěřila ani minutu, i o tom, jak skončil její pobyt v Rusku.\n\nFanny psala, že v hlavním městě drželi knížete ve svěrací kazajce, dopovali medikamenty a také bili. Vojáci, kteří hlídali Nikolu, se nad ním vyvyšovali, třebaže ještě včera byl pro ně nedostižnou ikonou, a nabízeli mu dětské hračky. Sám Nikolaj Konstantinovič, soudě z jeho zápisků, trpce želel toho, že nešel do vězení.\n\nVe vzpomínkách Fanny Lear je zápis: «\"Pokud by se taková věc přihodila v rodině obyčejných lidí, ututlali by ji; zde naopak zvedli na nohy policii...\"»\n\nNikolaje Konstantinoviče odvezli ze Sankt-Petěrburgu na podzim roku 1874. Do příjezdu do Taškentu v létě roku 1881, tj. za necelých 7 let, vystřídal přinejmenším 10 míst pobytu. Nikde ho nenechali pořídit si nějaký dům a navázat nějaké vztahy. Pobýval ve Vladimirské gubernii, v Umani, v městečku Tirovo.\n\nKdyž byl poslán do Orenburgu, předpokládal, že tam dohled nad ním nebude příliš přísný, neboť se tam neustále odehrávaly válečné střety. Skutečně v Orenburgu místní vedení nad mnohým přivíralo oči. Jmenovitě v Orenburgu roku 1877 27letý Nikolaj publikoval svou práci \"«Vodní cesta do Střední Asie, uvedená Petrem Velikým» (Водный путь в Среднюю Азию, указанный Петром Великим)\", která ovšem vyšla bez uvedení jména autora. Zde se mu podařilo uskutečnit cesty do hloubi kazašských stepí – na koni podnikl cestu se stejnými nadšenci, jako byl on sám, z Orenburgu do Perovska. Byl zaujat myšlenkou výstavby železnice z Ruska do Turkestánu. Projekt poslaný do Petěrburgu však byl označen jako nerentabilní kvůli řídké obydlenosti zemí.\n\nV Orenburgu došlo i na jiné nečekané události V zimě roku 1878 se oženil s Naděždou Alexandrovnou Drejer, dcerou městského šéfa policie. Sňatek byl tajný, ale informace o něm pronikly na veřejnost a do Petěrburgu byl poslán o něm raport. Nakonec byl sňatek zvláštním nařízením Synodu anulován a rodině Drejerové bylo nařízeno opustit město. Mladá žena rozhodně odmítla opustit svého muže. Naděžda Alexandrovna, která byla kazašského rodu, měla tvrdý charakter a doprovázela manžela na náročných pochodech koňmo po stepích. Nikolaj Konstantinovič ji na počest Alexandra Makedonského nazýval \"«kněžnou Iskander (княгиней Искандер)».\n\nMladší bratr orenburského vězně, velkokníže Konstantin Konstantinovič, nesouhlasil s tvrdou linií carského domu: \"«Brzo-li skončí mučivé postavení, z něhož ubohému Nikolovi nedávají žádného východiska? Nejmírnějšího člověka je tak možno vyvést z utrpení, Nikola má ještě dostatek síly snést své vězení i mravní trest.»\"\n\nNakonec car Alexandr III. svolil s uzavřením morganatického manželství, novomanželům však bylo nařízeno odjet do Turkestánu, do Taškentu.\n\nV Turkestánu velkokníže žil zpočátku pod jménem plukovník Volynskij. Později se začal užívat jména Iskander. Toto příjmení pak nosili a nosí všichni jeho potomci – knížata Iskanderové. Později (1901) se oženil ještě s jednou ženou – Darjou Časovitinovou, patnáctiletou dcerou taškentského obyvatele, náležejícího ke kozákům. Přitom se mohl objevit ve společnosti s oběma svými ženami. Ze svazku s Darjou se narodilo několik dětí, od Naděždy Alexandrovny měl dva syny, Artěmije a Alexandra. Naděžda Alexandrovna pod jménem \"kněžna Iskander\" několikrát navštívila Sankt-Petěrburg, snažíc se urovnat vztahy s romanovskou přízní. Nebyla v tom příliš úspěšná, ale obě její děti mohly studovat elitní vojenské učiliště – privilegovaný sankt-petěrburský \"Pažeskij korpus (Пажеский корпус)\".\n\nVelkokníže byl rozporuplná osobnost, měl silné sklony k ušlechtilým skutkům. Od cara dostal 300 000 rublů na stavbu paláce, místo toho však věnoval tyto peníze na stavbu divadla v Taškentu. Postavil i palác pro potřebu svého bydlení v centru Taškentu; ten dnes slouží jako sídlo uzbeckého Ministerstva zahraničních věcí.\n\nJe známo, že Nikolaj Konstantinovič zřídil deset stipendií pro nadané studenty z Turkestánu, kteří neměli možnost si platit studia v hlavních školských zařízeních Ruska.\n\nSe jménem velkoknížete je spojena řada někdy kuriózních, někdy vážných společenských i jiných skandálů v Taškentu. K tomu přispívalo i jeho dvojznačné, rozporuplné postavení – na jedné straně byl formálně stále v režimu domácího vězení, neboť rozhodnutí o jeho odvolání nikdo nevydal, na druhé straně byl stále velkoknížetem a tím tedy požíval ochrany imperátorského domu; kromě toho byl u evropské části taškentského obyvatelstva velmi populárním člověkem.\n\nVelkokníže se zabýval podnikáním a byznysem. Byl majitelem řady podniků v Taškentu: závod na výrobu mýdla, fotografické ateliéry, podniky s biliárem, prodej kvasu, zpracování rýže, zpracování bavlny; všechny byly, k zlosti příbuzenstva, registrovány jako majetek jeho ženy. Z peněz, které takto získali, byl vybudován první taškentský biograf \"Chiva\" (opět jako \"podnikatelský záměr\"). Z vlastních peněz pak se zabýval budováním zavlažovacích kanálů v Hladové stepi.\nPříjmy z těchto podnikatelských aktivit dosahovaly úctyhodné výše – kolem půldruha milionu rublů ročně (pro srovnání – ze Sankt-Petěrburgu velkokníže dostával ročně 200 tisíc rublů).\n\nNikolaj Konstantinovič se tedy projevil jako znamenitý podnikatel. Jako jeden z prvních obrátil pozornost k tehdy nejvýnosnějším průmyslovým odvětvím v Turkestánu – strojírenství a zpracování bavlny. Využíval při tom nejprogresivnější technické výdobytky té doby a v jeho bavlnářských závodech se praktikoval bezodpadový výrobní cyklus – semena bavlníku, která zůstávala po zpracování surové bavlny, se využívala jako surovina v lisovnách oleje, zde vzniklé pokrutiny se využívaly jako hnojivo nebo jako krmivo pro dobytek.\nJiž svými prvními zavlažovacími pracemi získal velkou popularitu u obyvatelstva. První z nich bylo vyvedení kanálu z řeky Čirčik na její pravý břeh; byl nazván jménem jeho rodiny – \"\"Iskander-aryk\"\".\n\nV té době se v těchto oblastech nacházelo jen několik obydlí \"dechkanů\" (nuzní středoasijší křesťané), přesídlivších sem z Gʻazalkentu. Po vybudování kanálu zde založili \"velkoknížecí\" sídliště Iskander. Stranou od sídla založil velkokníže velký sad. Při budování kanálu Nikolaj Konstantinovič provedl archeologický výzkum kurganu, z něhož byly vyzvednuty zbraně a jiné předměty.\nV roce 1886 velkokníže přikročil k odvedení vod Syrdarji v naději, že se zavlaží byť jen část Hladové stepi mezi Taškentem a Džizakem; vynaložil mnoho energie a prostředků. Práce spojené s budováním kanálu přišly knížete na více než milion rublů (pro srovnání – kráva v té době stála tři ruble). Na pobřežní skále u řeky u hlavní budovy poblíž Bekabadu bylo vytesáno obrovské písmeno \"\"N\"\" (v azbuce \"H\"), ozdobené korunou.\n\nNa zavlažených pozemcích vzniklo 12 velkých ruských sídel. Nikolaj Konstantinovič psal:\n«\"Мé přání je oživit pouště Střední Asie a ulehčit vládě možnost jejich osídlení ruským obyvatelstvem všech vrstev\"». К roku 1913 zde vyrostlo již 119 ruských osad.\n\nNejmilejší myšlenkou velkoknížete však byl projekt obnovy «starého toku» Аmudarji do Kaspického moře. Již v roce 1879 v Samaře organizoval společnost pro výzkum středoasijských cest, jež měla za cíl výběr trasy turkestánské železnice a průzkum obrácení Amudarji do Uzboje. V březnu roku 1879 Nikolaj Konstantinovič publikoval brožuru s názvem \"«Amu a Uzboj (Аму и Узбой)»\" (kniha vyšla bez uvedení jména autora). V ní autor, opíraje se o historické prameny (díla antických a středověkých autorů), dokazoval, že řeka nejednou změnila průběh svého toku \"«исключительно по воле человека (včetně vůle člověka)»\". Vláda však iniciativu knížete nepodpořila – sama rozpracovala projekt obrácení toku řeky.\n\nV brožuře «Аmu a Uzboj» velkokníže napsal: «\"Rusko v posledních pěti letech ovládlo velkou část Střední Asie, ale dříve kvetoucí Turkestán získali Rusové ve stádiu úpadku. Je přírodou obdařen všemi příznivými podmínkami pro rychlý rozvoj svých bohatých výrobních sil. Rozšíření zavlažovacího systému, smazání hranic mezi oázami umožní učinit z Turkestánu jednu z nejlepších ruských oblastí\"». Plán na «obrácení Аmudarji» pravděpodobně byl také shledán neúčelným. Avšak samotná expedice, která prošla více než tisícikilometrovou trasu po dosud nezkoumaných místech, přinesla v výjimečně cenný materiál. To ocenily vědecké kruhy i vedení v Sankt-Petěrburgu, které vyznamenalo všechny účastníky, vyjma však velkoknížete Nikolaje Konstantinoviče.\n\nVe Střední Asii byly vždy vysoce ceněny práce spojené se závlahami, obzvlášť pak nových území, které je dosud neměly. Proto zmíněné zavlažovací programy Nikolaje Konstantinoviče, nejrozsáhlejší v té době a navíc nikoli v režimu nucených prací, ale se zaplacenou prací všech účastníků, měly za důsledek rychlé rozšíření popularity velkoknížete u místního obyvatelstva. Vybudoval na své náklady stokilometrový zavlažovací kanál, který přivedl k životu 40 000 děsjatin (děsjatina = 1,09 hektaru) země.\nSbírka obrazů evropského a ruského malířství, kterou velkokníže shromáždil a přivezl ze Sankt-Petěrburgu, byla základem v roce 1919 vzniknuvšího Muzea umění Uzbekistánu v Taškentu; dodnes je jednou z nejbohatších sbírek obrazů evropského malířství ve Střední Asii.\n\nV době své druhé cesty do Evropy pobývali Nikolaj Konstantinovič a Fanny Lear v Římě ve Ville Borghese. Zde velkoknížete uchvátila vynikající socha Antonia Canovy, zobrazující Paolinu Borghese, mladší sestru Napoleonovu, v podobě obnažené krasavice, spočívající na mramorovém lehátku v podoběVenuše vítězné s jablkem v levé ruce. Nikolaj Konstantinovič zadal sochaři Tomasu Solari zhotovit podle této sochy kopii, jejíž tvář však neměla mít podobu Pauliny Borghese, ale podobu jeho milované Fanny Lear.\n\nVe svých memoárech Fanny Lear vzpomínala na nepříjemné pocity, když jí na obličej přikládali sádrovou masku, s jejíž pomocí sochař přenesl rysy její tváře do mramoru. Sochař je ubezpečil, že po skončení práce bude socha dopravena do Sankt-Petěrburgu, a svůj slib dodržel.\n\nPo mnoha letech, když už velkokníže pobýval ve svém taškentském vyhnanství, poslala mu jeho matka Alexandra Josifovna dárek. Při procházce v parku narazila na mramorovou sochu poloobnažené ženy s jablkem v ruce a poznala v ní Fanny Lear, milenku svého nejstaršího, pro ni ztraceného syna. Zanedlouho byla socha uzavřená v dřevné bedně dopravena do Taškentu Nikolaji Konstantinoviči. Později se socha stala jednou z ozdob taškentského Muzea umění.\n\nPoslední ruský car Mikuláš II. byl bratrancem Nikolaje Konstantinoviče z druhého kolena (měli společného děda, resp. praděda), ani on však nedovolil velkoknížeti vrátit se do hlavního města. Proto svržení cara v únoru roku 1917 přijal Nikolaj Konstantinovič se zadostiučiněním a nadšením. Vyvěsil rudou vlajku nad svým domem a poslal pozdravný telegram Prozatímní vládě.\n\nAlexandr Fjodorovič Kerenskij, předseda Prozatímní vlády, znal velkoknížete z Taškentu, neboť téměř deset let žili v sousedství.\n\nZáhy po Říjnové revoluci a ustavení sovětské vlády v Turkestánu, 14. ledna roku 1918 zemřel bývalý velkokníže Nikolaj Konstantinovič na své dače u Taškentu na zápal plic. V řadě pozdějších publikací se uvádělo, že byl zastřelen, údaje ze soudobých novin a archivní dokumenty to však vyvracejí. Pochován byl u zdi kostela sv. Jiří, ležícího naproti vchodu do jeho paláce v Taškentu. Kostel byl později za sovětské vlády \"přeprofilován\" na loutkové divadlo a kavárnu s prodejnou pelmeňů. Poté, co Uzbekistán získal nezávislost, staré loutkové divadlo a kavárna byly zbořeny. V současnosti je na místě malý parčík.\n\nTak skončil život velkoknížete, plný dramatických zvratů. Jeho větší část prožil Nikolaj Konstantinovič v Turkestánu, kde zanechal hlubokou stopu.\n\nJeho dílo a dokumenty jsou uloženy v Centrálním ruském archivu.\n\nJeště před svým odsouzením byl velkokníže Nikolaj Konstantinovič nositelem řady řádů a vyznamenání:\n\n15. prosince roku 1878 se v Orenburgu oženil s Naděždou Alexandrovnou Drejerovou, dcerou místního velitele policie Alexandra Gustavoviče Drejera a Sofie Opanovské. Až 4. května/22. dubna roku 1899 bylo šlechtičně Naděždě Drejerové povoleno přidat před vlastní příjmení ještě příjmení «Iskander», které užíval její manžel.\nZ manželství vzešly dvě děti – synové.\n\nByla nějaký čas hlídačkou v muzeu, pak byla propuštěna. Našla útulek ve strážním domku u bývalého paláce Nikolaje Konstantinoviče, kde žila obklopena psy. Podle očitých svědků v posledních letech života vypadala jako opravdová nuzačka, chodila v otrhaných šatech a živila se tím, co nechali u dveří její chatrče obyvatelé, pamatující dobrotu velkoknížete. Zemřela roku 1929 v důsledku pokousání vzteklým psem; je však možné, že datum její smrti není přesné, neboť známá švýcarská cestovatelka Ella Maillart uvádí ve svém cestopise «Turkestan Solo» její fotografii na jednom z taškentských bazarů ještě z roku 1932.\nAlexandr se dvakrát oženil. Z jeho prvního manželství, jenž uzavřel 5. května roku 1912 s Olgou Josipovnou Rogovskou (1893–1962) a jež bylo později rozvedeno, se narodily dvě děti – syn a dcera. Z druhého manželství s Natálií Chanykovou (1893-1982), s níž se oženil v roce 1930, již nevzešli žádní potomci.\n\nV roce 1901 se Nikolaj Konstantinovič oženil s Varvarou Chmelnickou (1885 — ?). Sňatek nebyl uznán.\n\nV roce 1888 dostali od cara Alexandra III. šlechtictví s příjmením «Volynští» a otčestvem «Pavlovič», neboť v té době (od roku 1879) manželem jejich matky byl hrabě Pavel Felixovič Sumarokov-Elston (1853—1938), strýc knížete Jusupova, budoucího Rasputinova vraha.\n\n\n"}
{"id": "901457", "url": "https://cs.wikipedia.org/wiki?curid=901457", "title": "Kanton Charolles", "text": "Kanton Charolles\n\nKanton Charolles ( ) je francouzský kanton v departementu Saône-et-Loire v regionu Burgundsko. Tvoří ho 13 obcí.\n\n"}
{"id": "901458", "url": "https://cs.wikipedia.org/wiki?curid=901458", "title": "Kanton Chauffailles", "text": "Kanton Chauffailles\n\nKanton Chauffailles ( ) je francouzský kanton v departementu Saône-et-Loire v regionu Burgundsko. Tvoří ho 11 obcí.\n\n"}
{"id": "901460", "url": "https://cs.wikipedia.org/wiki?curid=901460", "title": "Kanton La Clayette", "text": "Kanton La Clayette\n\nKanton La Clayette ( ) je francouzský kanton v departementu Saône-et-Loire v regionu Burgundsko. Tvoří ho 18 obcí.\n\n"}
{"id": "901461", "url": "https://cs.wikipedia.org/wiki?curid=901461", "title": "Podvalník (železnice)", "text": "Podvalník (železnice)\n\nPodvalník je zařízení, které se používá pro přepravu kolejových vozidel po trati jiného rozchodu, než mají přepravovaná kolejová vozidla. Užívá se proto u úzkorozchodných železnic pro dopravu normálně rozchodných vozů. Ty tak není potřeba vykládat a zboží poté opětovně nakládat do úzkorozchodných vozů. Jsou nebrzděné a byť jsou oproti podvalovým vozům lehčí, je s nimi náročnější manipulace.\n\nPodvalník má podobu malého dvouosého vozu, na nějž se naloží jedna náprava přepravovaného železničního vozidla a zajistí se proti posunu. Na přepravu jednoho vozu jsou tedy potřeba dva podvalníky. Mezi jejich výrobce patřila společnosti Ringhoffer.\n"}
{"id": "901462", "url": "https://cs.wikipedia.org/wiki?curid=901462", "title": "Lenny White", "text": "Lenny White\n\nLenny White (* 19. prosince 1949 New York) je americký bubeník. Počátkem sedmdesátých let hrál ve skupině Azteca a v letech 1973−1976 a znovu v letech 1983, 2008 a od roku 2010 dodnes působí ve skupině Return to Forever. Koncem osmdesátých let byl členem kapely Jamaica Boys. Vydal také několik sólových alb; v roce 2004 vydal album \"Tribute to Earth, Wind and Fire\" na kterém předělal skladby skupiny Earth, Wind & Fire. Rovněž spolupracoval s dalšími hudebníky, mezi něž patří Marcus Miller, Chaka Khan, Joe Henderson, Freddie Hubbard a v roce 1969 hrál na albu \"Bitches Brew\" trumpetisty Milese Davise.\n"}
{"id": "901463", "url": "https://cs.wikipedia.org/wiki?curid=901463", "title": "Kanton Digoin", "text": "Kanton Digoin\n\nKanton Digoin ( ) je francouzský kanton v departementu Saône-et-Loire v regionu Burgundsko. Tvoří ho pět obcí.\n\n"}
{"id": "901464", "url": "https://cs.wikipedia.org/wiki?curid=901464", "title": "Netýkavka malokvětá", "text": "Netýkavka malokvětá\n\nNetýkavka malokvětá (\"Impatiens parviflora\") je jednoletá bylina z čeledi netýkavkovitých (\"Balsaminaceae\").\n\nNetýkavka malokvětá je rostlina dosahující výšky 30 - 80 cm, má dutou lodyhu, která je v místě kolének ztluštělá. Listy jsou pilovité s krátkým řapíkem, vejčité až podlouhlé, na bázi klínovité, zašpičatělé. Kvete světle žlutě až žlutozeleně s červenou kresbou uvnitř. Květy jsou malé, tvoří stopkaté 4 - 10květé hrozny. Plodem jsou tobolky podlouhle kyjovitého tvaru citlivé na dotek, při podráždění z nich vystřelují semena.\nNetýkavka malokvětá kvete v době od června do září.\n\nRoste v okolí tekoucích i stojatých vod, ve vlhkých stinných lesích, na okraji lesních cest, v zahradách, parcích, v oblastech od nížinatých krajin po horská pásma. Má ráda vlhké humózní půdy bohaté na dusík a živiny.\n\nJe považována za invazní rostlinu, plevelný druh, který vytlačuje původní druhy rostlin. V ČR není původní, pochází z Asie, z oblasti Sibiře, odkud se druhotně dostala do Severní Ameriky, severní Afriky a do Evropy. V ČR byla v minulosti pěstována v botanických zahradách a v zámeckých parcích a odtud se postupně rozšířila na celé území.\n\nNetýkavka malokvětá je dokonale uzpůsobena k šíření semen, rychlost jejího rozšiřování se může pohybovat až kolem 24 km/rok. Rostlina je odolnější vůči patogenům, zároveň vylučuje i látky, které zabraňují růstu vegetace v jejím okolí. Tímto způsobem postupně nahrazuje původní rostliny.\nPoužívání k léčebným účelům se nedoporučuje kvůli přítomnosti mírně toxických sloučenin.\n\n\n\n \n"}
{"id": "901465", "url": "https://cs.wikipedia.org/wiki?curid=901465", "title": "Kanton Gueugnon", "text": "Kanton Gueugnon\n\nKanton Gueugnon ( ) je francouzský kanton v departementu Saône-et-Loire v regionu Burgundsko. Tvoří ho devět obcí.\n\n"}
{"id": "901467", "url": "https://cs.wikipedia.org/wiki?curid=901467", "title": "Kanton La Guiche", "text": "Kanton La Guiche\n\nKanton La Guiche ( ) je francouzský kanton v departementu Saône-et-Loire v regionu Burgundsko. Tvoří ho 11 obcí.\n\n"}
{"id": "901469", "url": "https://cs.wikipedia.org/wiki?curid=901469", "title": "Kanton Marcigny", "text": "Kanton Marcigny\n\nKanton Marcigny ( ) je francouzský kanton v departementu Saône-et-Loire v regionu Burgundsko. Tvoří ho 12 obcí.\n\n"}
{"id": "901470", "url": "https://cs.wikipedia.org/wiki?curid=901470", "title": "Kanton Palinges", "text": "Kanton Palinges\n\nKanton Palinges ( ) je francouzský kanton v departementu Saône-et-Loire v regionu Burgundsko. Tvoří ho sedm obcí.\n\n"}
{"id": "901471", "url": "https://cs.wikipedia.org/wiki?curid=901471", "title": "Kanton Paray-le-Monial", "text": "Kanton Paray-le-Monial\n\nKanton Paray-le-Monial ( ) je francouzský kanton v departementu Saône-et-Loire v regionu Burgundsko. Tvoří ho 10 obcí.\n\n"}
{"id": "901473", "url": "https://cs.wikipedia.org/wiki?curid=901473", "title": "Podvalový vůz", "text": "Podvalový vůz\n\nPodvalový vůz (někdy též podvalníkový vůz) je zařízení, které se používá pro přepravu kolejových vozidel po tratích odlišného rozchodu, než mají přepravovaná kolejová vozidla. Využívá se tak u úzkorozchodných železnic pro dopravu normálně rozchodných vozů. Tyto normálně rozchodné vozy tudíž není nutné vykládat a vyložené zboží následně opětovně nakládat do úzkorozchodných vozů. Ve srovnání s podvalníky jsou sice těžší, avšak jsou brzděné a je s nimi snadnější manipulace. Mezi jejich výrobce patřily společnosti Orenstein & Koppel z Berlína či Waggon und Maschinenfabrik A. G. Bautzen.\n"}
{"id": "901476", "url": "https://cs.wikipedia.org/wiki?curid=901476", "title": "Kanton Saint-Bonnet-de-Joux", "text": "Kanton Saint-Bonnet-de-Joux\n\nKanton Saint-Bonnet-de-Joux ( ) je francouzský kanton v departementu Saône-et-Loire v regionu Burgundsko. Tvoří ho osm obcí.\n\n"}
{"id": "901477", "url": "https://cs.wikipedia.org/wiki?curid=901477", "title": "Kanton Semur-en-Brionnais", "text": "Kanton Semur-en-Brionnais\n\nKanton Semur-en-Brionnais ( ) je francouzský kanton v departementu Saône-et-Loire v regionu Burgundsko. Tvoří ho 14 obcí.\n\n"}
{"id": "901478", "url": "https://cs.wikipedia.org/wiki?curid=901478", "title": "Martín Alonso Pinzón", "text": "Martín Alonso Pinzón\n\nMartín Alonso Pinzón (1441, Palos de la Frontera, Huelva, Španělsko − 1493, La Rábida, Huelva, Španělsko) byl španělský mořeplavec, cestovatel a stavitel lodí. Nejstarším z bratrů Pinzónů. Plavil se s Kryštofem Kolumbem na jeho první plavbě do Nového světa v roce 1492, jako kapitán lodi Pinta. Jeho nejmladší bratr Vicente Yáñez Pinzón byl kapitánem na lodi Niña a prostřední bratr Francisco Martín Pinzón byl prvním důstojníkem na Pintě.\n\nNarodil se v Palos de la Frontera kolem roku 1441. Již v mladém věku pracoval na místních karavelách jako plavčík. Jeho dům je v současnosti Museum Martína Alonsa Pinzóna a stojí na staré královské cestě do kláštera v La Rábida. V 15. století patřila rodina Pinzónů mezi bohaté rodiny v Palos de la Frontera. Jeho dědeček byl námořník a potápěč známý jako Martin. Otec Martín Pinzón byl také námořník. Jeho matka byla starostkou. Není jasné, zda pojmenování Pinsón bylo první nebo poslední jméno či to bylo příjmení nebo epiteton\n\n"}
{"id": "901479", "url": "https://cs.wikipedia.org/wiki?curid=901479", "title": "Kanton Toulon-sur-Arroux", "text": "Kanton Toulon-sur-Arroux\n\nKanton Toulon-sur-Arroux ( ) je francouzský kanton v departementu Saône-et-Loire v regionu Burgundsko. Tvoří ho osm obcí.\n\n"}
{"id": "901481", "url": "https://cs.wikipedia.org/wiki?curid=901481", "title": "Kanton Brinon-sur-Beuvron", "text": "Kanton Brinon-sur-Beuvron\n\nKanton Brinon-sur-Beuvron ( ) je francouzský kanton v departementu Nièvre v regionu Burgundsko. Tvoří ho 22 obcí.\n\n"}
{"id": "901484", "url": "https://cs.wikipedia.org/wiki?curid=901484", "title": "Kanton Clamecy", "text": "Kanton Clamecy\n\nKanton Clamecy ( ) je francouzský kanton v departementu Nièvre v regionu Burgundsko. Tvoří ho 14 obcí.\n\n"}
{"id": "901485", "url": "https://cs.wikipedia.org/wiki?curid=901485", "title": "Kanton Corbigny", "text": "Kanton Corbigny\n\nKanton Corbigny ( ) je francouzský kanton v departementu Nièvre v regionu Burgundsko. Tvoří ho 15 obcí.\n\n"}
{"id": "901487", "url": "https://cs.wikipedia.org/wiki?curid=901487", "title": "Kanton Lormes", "text": "Kanton Lormes\n\nKanton Lormes ( ) je francouzský kanton v departementu Nièvre v regionu Burgundsko. Tvoří ho 10 obcí.\n\n"}
{"id": "901488", "url": "https://cs.wikipedia.org/wiki?curid=901488", "title": "Daviscupový tým Polska", "text": "Daviscupový tým Polska\n\nDaviscupový tým Polska reprezentuje Polsko v Davisově poháru od roku 1925 pod vedením národní tenisové federace Polski Związek Tenisowy.\n\nV roce 2013 postoupilo Polsko z evropskoafrické zóny skupiny 1 do baráže, kde narazilo na Austrálii. V září 2015 se dostalo po vítězství 3:2 v baráži nad Slovenskem poprvé v historii do světové skupiny Davis Cupu.\n\n\n"}
{"id": "901489", "url": "https://cs.wikipedia.org/wiki?curid=901489", "title": "Kanton Tannay", "text": "Kanton Tannay\n\nKanton Tannay ( ) je francouzský kanton v departementu Nièvre v regionu Burgundsko. Tvoří ho 20 obcí.\n\n"}
{"id": "901490", "url": "https://cs.wikipedia.org/wiki?curid=901490", "title": "Kanton Varzy", "text": "Kanton Varzy\n\nKanton Varzy ( ) je francouzský kanton v departementu Nièvre v regionu Burgundsko. Tvoří ho 12 obcí.\n\n"}
{"id": "901491", "url": "https://cs.wikipedia.org/wiki?curid=901491", "title": "Kanton Château-Chinon (Ville)", "text": "Kanton Château-Chinon (Ville)\n\nKanton Château-Chinon (Ville) ( ) je francouzský kanton v departementu Nièvre v regionu Burgundsko. Tvoří ho 15 obcí.\n\n"}
{"id": "901492", "url": "https://cs.wikipedia.org/wiki?curid=901492", "title": "Kanton Châtillon-en-Bazois", "text": "Kanton Châtillon-en-Bazois\n\nKanton Châtillon-en-Bazois ( ) je francouzský kanton v departementu Nièvre v regionu Burgundsko. Tvoří ho 15 obcí.\n\n"}
{"id": "901496", "url": "https://cs.wikipedia.org/wiki?curid=901496", "title": "Krumlovský rybník", "text": "Krumlovský rybník\n\nKrumlovský rybník se rozkládal jihozápadně od historického centra Českých Budějovic mezi rameny řek Vltavy a Malše. Existoval téměř tři století, fungoval mezi lety 1514 a 1802.\n\nKrumlovský rybník byl založen v roce 1514 kvůli ochraně města před povodněmi. Povolení ke zřizování rybníků dostalo město již v roce 1457 od Jiřího z Poděbrad (jako první byl ale vybudován Černiš v rámci současné soustavy Vrbenských rybníků). Rozkládal se na soutoku Vltavy a Malše v prostorách současného parku Háječek, zimního stadionu, areálu Koh-i-noor Hardtmuth, justičního paláce a Hardtmuthovy vily.\n\nSvůj účel plnil do roku 1802, kdy započalo jeho postupné vysušení. Východní část rybníka byla od poloviny 19. století postupně vysoušena a zastavována, západní byla ještě koncem téhož století neupravena a dočasně fungovala jako smetiště. Osou bývalého rybníka po 417 metrů dlouhém mostě vedla dráha koněspřežky, jejíž polohu v současnosti kopíruje ulice F. A. Gerstnera (dříve nazývaná Gerstnerova).\n\nV průběhu 19. století vznikla řada návrhů, jak vzniklý prostor využít. Mezi nimi i výstavba nového náměstí, kostela a ulic. Postupným zastavěním východní části zůstala nevyužitá jen severozápadní partie, která byla revitalizována až v roce 1925 díky Komisi pro úpravu háječku. Tím započala systematická parková úprava, která dala vzniknout hudebnímu pavilonu a dále centrální kašně se sousoším kozla a čtyř dětí, poblíž ní byla vystavěna Kopeckého chata využívaná pro loutkové divadlo a dále malá ZOO s akváriem, papoušky, opičkami a veverkami. V hudebním pavilonu byly pořádány koncerty, přízemí sloužilo jako dětský mléčný bar a později kavárna. Děti mohly svahů bývalé hráze využívat k sáňkování. Bývalé hráze byly osázeny stromy, čímž vznikly tzv. Krumlovské aleje.\n\nVe 30. letech 20. století došlo k výstavbě hvězdárny. Ve 2. polovině 20. století nahradilo centrální část Letní kino Háječek a budova současné mateřské školy. Pozůstatky hráze Krumlovského rybníka jsou dosud patrné.\n\n"}
{"id": "901500", "url": "https://cs.wikipedia.org/wiki?curid=901500", "title": "Obchodní akademie, Vyšší odborná škola ekonomická a Jazyková škola s právem státní jazykové zkoušky Mladá Boleslav", "text": "Obchodní akademie, Vyšší odborná škola ekonomická a Jazyková škola s právem státní jazykové zkoušky Mladá Boleslav\n\nObchodní akademie, Vyšší odborná škola ekonomická a Jazyková škola s právem státní jazykové zkoušky, Mladá Boleslav, T. G. Masaryka 14 (zkráceně OA, VOŠE a JŠ s právem SJZ) je veřejná škola sídlící v Mladé Boleslavi, která nabízí úplné střední odborné vzdělání s maturitou a vyšší odborné vzdělání ekonomického zaměření.\n\nObchodní akademie nabizí čtyřleté denní studium ekonomicky zaměřených oborů. Studium je určeno pro absolenty základních škol a je zakončeno maturitní zkouškou.\n\n\nVyšší odborná škola ekonomická nabízí studium v \"denní\" (3 roky) i \" kombinované\" (4 roky) formě studia. Studium je vhodné pro absolventy středních škola a gymnázií a je zakončeno absolutoriem a absolvent získá titul diplomovaný specialista (DiS.).\n\n\nŠkola spolupracuje s některými soukromými vysokými školami, které umožňují zkrácenou délku bakalářského studia. Jsou to například Vysoká škola obchodní v Praze, Vysoká škola manažerské informatiky a ekonomiky, Středočeský vysokoškolský institut, Vysoká škola finanční a správní, Vysoká škola hotelová v Praze, Evropský polytechnický institut, Vysoká škola Karla Engliše aj.\n\n"}
{"id": "901502", "url": "https://cs.wikipedia.org/wiki?curid=901502", "title": "Herrmann Bachstein", "text": "Herrmann Bachstein\n\nHerrmann Bachstein (15. dubna 1834 v Apoldě – 4. února 1908 v Berlíně) byl německý stavitel. Po studiích výmarské stavební školy a berlínské stavební akademie se realizoval při stavbě a provozu železničních tratí. Angažoval se například ve výstavbě první vedlejší dráhy v Německu z Fröttstadtu do Friedrichrody.\n\nRoku 1879 založil svou vlastní firmu \"\", v níž zaměstnal i svého bratra Bernharda. Spolu s darmstadtskou bankou a okresním úřadem ve Frýdlantě (tehdy Rakousko-Uhersko, dnes Česká republika) založil konsorcium a později akciovou společnost Frýdlantské okresní dráhy, která na přelomu 19. a 20. století stavěla (a poté i provozovala) železniční tratě v českém Frýdlantském výběžku: trať Raspenava – Bílý Potok pod Smrkem, úzkorozchodnou trať z Frýdlantu do Heřmanic (obě otevřené roku 1900) a Frýdlant – Jindřichovice pod Smrkem (zprovozněnou v roce 1902). Ještě ve stáří se podílel na stavbách železnic v Brazílii a koloniích v Africe.\n"}
{"id": "901504", "url": "https://cs.wikipedia.org/wiki?curid=901504", "title": "Kanton Venaco", "text": "Kanton Venaco\n\nKanton Venaco ( ) je francouzský kanton v departementu Haute-Corse v regionu Korsika. Tvoří ho 7 obcí.\n\n"}
{"id": "901507", "url": "https://cs.wikipedia.org/wiki?curid=901507", "title": "Astro'n'out", "text": "Astro'n'out\n\nAstro'n'out je lotyšská skupina Indie rocku, založená v Rize roku 2003. Členy skupiny v roce 2013 byli Māra Upmane-Holšteina, Juris Kalnišs, Mārtiņš Elerts, Mārtiņš Miļevskis a Toms Poišs. \n\nSkupina Astro’n’out složila a nahrála mnoho soundtracků pro dokumenty a vystupovala doslova na každém festivalu, který se konal v Lotyšsku. Byli nominováni na každoroční ceny lotyšské hudby s každou nahrávkou, kterou představili, vyhráli cenu pro nejlepší album v roce 2007. Také byli nominování na hudební ceny MTV v kategorii \"New Sounds of Europe 2007\" (Nové zvuky Evropy 2007'). Na jaře 2010 skupina pořádala sérii vystoupení Ģeometrija Tour, která také zahrnovala aranžmá v Itálii a Estonsku. Těšili se i na největší letní festivaly v Pobaltí. \n\nSkupina vydala už 4 studiová alba, a to - \"Kuš Kuš\" (2006), \"Astro’ Acoustic\" (2008), \"Ģeometrija\" (2009) a zatím poslední \"Lauvas\" (2012).\n\n"}
{"id": "901509", "url": "https://cs.wikipedia.org/wiki?curid=901509", "title": "Roy Eldridge", "text": "Roy Eldridge\n\nDavid Roy Eldridge známý jako Roy Eldridge (30. ledna 1911 Pittsburgh, Pensylvánie, USA − 26. února 1989 Valley Stream, New York, USA) byl americký trumpetista.\n\nVe svých pěti letech začal hrát na klavír, krátce poté přešel k bicím a k trubce přešel až později. Počátkem třicátých let se přestěhoval do New Yorku, kde začal působit v různých uskupeních. Hrál například s Cecilem Scottem, Teddy Hillem nebo Elmerem Snowdenem. V roce 1936 se přestěhoval do Chicaga, kde začal hrát v oktetu se svým starším bratrem Joem Eldridgem. V roce 1941 se stal členem orchestru bubeníka Gene Krupy. V roce 1944 přesídlil k Artie Shawovi. Spolupracoval s mnoha dalšími hudebníky, mezi které patří Dizzy Gillespie, Ben Webster, Clark Terry, Big Joe Turner nebo Oscar Peterson.\n\nV roce 1971 byl uveden do jazzové síně slávy časopisu \"Down Beat\". V roce 1982 jako jeden z prvních získal ocenění NEA Jazz Masters.\n"}
{"id": "901510", "url": "https://cs.wikipedia.org/wiki?curid=901510", "title": "Kanton Vescovato", "text": "Kanton Vescovato\n\nKanton Vescovato ( ) je francouzský kanton v departementu Haute-Corse v regionu Korsika. Tvoří ho 7 obcí.\n\n"}
{"id": "901512", "url": "https://cs.wikipedia.org/wiki?curid=901512", "title": "Zvonek broskvolistý", "text": "Zvonek broskvolistý\n\nZvonek broskvolistý (\"Campanula persicifolia\") je vytrvalá bylina z čeledi zvonkovitých (\"Campanulaceae\").\n\nZvonek broskvolistý je zcela mrazuvzdorná, vytrvalá, vzpřímená, řídce listnatá bylina s šikmým, válcovitým a plazivým oddenkem. Lodyha obsahující latex je pevná, přímá, vysoká, rýhovaná a je pokryta úzkými, podlouhlými listy, které jsou podobné listům broskvoňovým. Odtud zvonek broskvolistý získal své druhové jméno. Lodyhy vyrůstají z růžice a nesou různě tvarované a od stonku vykloněné zvonky. Přízemní listy, které jsou ztenčené v řapík, jsou jasně zelené, na rubu bělavé a v době květu zaschlé. Kromě toho jsou úzké, tuhé a lesklé. Čepel listů je obvejčitá až obkopinatá.\n\nLodyžní listy jsou přisedlé, čárkovité až čárkovitě kopinaté. Mohou být také špičaté, celokrajné nebo drobně pilovité. Dosahují délky od 7 do 12 cm. Všechny listy jsou řídce vroubkované a zvednuté.\n\nZvonek broskvolistý má 3-9 květů v jednostranném koncovém hroznu. Květy jsou vždy jednotlivé, veliké 3,5-4 cm a úhledné. Kromě toho mají krátké stopky. Zespodu květních stopek se nacházejí 2 listeny. Z pěti cípů je složen kalich květů. Lysá, nebo porostlá tuhými chlupy je kališní rourka.\n\nModrá, bledě modrá, modrofialová, někdy i bílá zvonkovitá koruna je dlouhá 25-40 mm a do 1/4 - 1/3 je členěna v široké koncové cípy. Cípů bývá většinou 6 a dosahují délky 8 mm. Jsou kratší než polovina výšky koruny, kromě toho jsou špičaté, podlouhlé až čárkovité a široké 2-4 mm. Zprvu odstávají, poté jsou vzpřímené.\nSoučástí je pět tyčinek a také spodní semeník, který je složený ze tří plodolistů. Semeník se mění v 9 - 16 mm dlouhou tobolku, která je plodem zvonku broskvolistého. Tobolka se otevírá třemi otvory a obsahuje semena, která jsou leskle hnědá a podlouhlá 0,6 mm.\n\nZvonek broskvolistý dorůstá do výšky od 50 do 120 cm a kvete od konce června do srpna.\n\nIdeálním stanovištěm pro tuto bylinu jsou teplomilné a světlé lesy, šípkové háje, křoviny, stráně, lesní zahrady, doubravy a dubohabřiny. Hojně je zvonek broskvolistý rozšířen také v teplejších smíšených bučinách. Kromě toho roste na půdách, které jsou bohatě zásobené živinami, nebo na půdách s příznivějšími formami humusu. Vyhledává půdy, které jsou vlhké, vápnité, slabě kyselé až zásadité. Upřednostňuje slunné stanoviště před polostínem, ovšem v polostínu není třeba zvonek zavlažovat. Příliš velké sucho ani zamokření mu nesvědčí.\n\nVýsev probíhá od prosince do dubna ve skleníku, nebo v pařeništi při teplotě 18 °C, výsadba poté od května do července. Zvonek broskvolistý vykvétá škálou odstínů modré či bílé barvy, ovšem vytváří také nádhernou směs barev, jelikož se potomstvo rostlin množí samovýsevem. Za zmínku stojí odrůda \"Telham Beauty\" se světle modrými květy, nebo \"Chettle Charm\"s bílými květy a s fialově modrými okraji.\n\nKromě České republiky, kde roztroušeně roste od nížiny do subalpínského pásma v termofytiku a v mezofytiku, vzácně též ve vyšších polohách od pahorkatin až po horský stupeň, jej v Evropě můžeme najít v oblasti od severovýchodního Španělska až po střední Rusko, daří se mu ale i na severu. Typicky ho můžeme pozorovat ve Švédsku, Dánsku a Finsku. Celkové rozšíření zvonku broskvolistého je kontinentální. Nejedná se o ohrožený druh.\n\nZvonek broskvolistý se uplatňuje ve výsadbách a to buď skupinových, nebo solitérních. Lze jej také využít pro řez do váz. Kromě toho slouží jako okrasa v moderní zahradě, kdy zejména zvonek bílý \"Campanula persicifolia Alba\" se hodí do pozadí záhonů a také pro zvýraznění linií cest. Obecně dobře vyniknou ve skupině šalvějí, máků, chrp, nebo divizen.\n\nZvonek broskvolistý je využíván i v heraldice.\n\n\n\n \n"}
{"id": "901514", "url": "https://cs.wikipedia.org/wiki?curid=901514", "title": "Kanton Vezzani", "text": "Kanton Vezzani\n\nKanton Vezzani ( ) je francouzský kanton v departementu Haute-Corse v regionu Korsika. Tvoří ho 7 obcí.\n\n"}
{"id": "901515", "url": "https://cs.wikipedia.org/wiki?curid=901515", "title": "Elisabeth Käsemann", "text": "Elisabeth Käsemann\n\nElisabeth Käsemann (11. května 1947, Gelsenkirchen, Německo − 24. května 1977, Monte Grande, Argentina) je jednou z nejznámějších německých obětí argentinské vojenské diktatury. Jejím otcem byl německý evangelický teolog Ernst Käsemann. \n\nStudovala politologii a sociologii na Svobodné univerzitě v Berlíně a byla členkou organizace Sozialistischer Deutscher Studentenbund. V roce 1968 odjela do latinské Ameriky a věnovala se sociální práci. Od roku 1970 žila v Buenos Aires, kde pracovala jako překladatelka a studovala ekonomii na Univerzitě v Buenos Aires. Angažovala se v levicových organizacích, které byly zlikvidovány poté, co v březnu 1976 převzala moc v zemi armáda. Käsemannová byla zatčena v noci z 8. na 9. března 1977 a podrobena mučení ve věznici El Vesubio na předměstí Buenos Aires. Ráno 24. května téhož roku byla s patnácti dalšími politickými vězni popravena; podle oficiálního prohlášení oběti padly v přestřelce s policií, ale pozdější vyšetřování odhalilo, že byly střeleny zblízka do zátylku. \n\nPo zaplacení 26 000 dolarů bylo tělo Käsemannové vydáno rodině a pohřbeno v rodné zemi. Západoněmecké úřady byly kritizovány, že nepodnikly dostatečně razantní kroky pro záchranu své občanky. V letech 2009 až 2011 se konal velký proces s příslušníky argentinské vojenské junty, v němž byl případ Käsemannové jedním z bodů obžaloby. \n\nPo Elizabeth Käsemannové byla v roce 2012 pojmenována ulice v Tübingenu. \n\n"}
{"id": "901528", "url": "https://cs.wikipedia.org/wiki?curid=901528", "title": "Železniční trať Žitava–Heřmanice", "text": "Železniční trať Žitava–Heřmanice\n\nŽelezniční trať Žitava–Heřmanice byla úzkorozchodná dráha spojující německou Žitavu, polské město Bogatynia (dříve německé ) a české Heřmanice v okrese Liberec. Měla rozchod koleje 750 mm a byla součástí sítě saských úzkorozchodných drah.\n\nKvůli těžbě hnědého uhlí a následnému rozvoji průmyslu mezi Türchau (dnes Turoszów) a Reichenau (dnes Bogatynia) postavily v letech 1883–1884 saské státní dráhy 13,72 km dlouhou trať ze Žitavy přes Reichenau do Markersdorfu (dnes Markocice) poblíž sasko-českých hranic; zprovozněna byla 11. listopadu 1884. V roce 1890 byla zprovozněna trať ze Žitavy do Oybinu, která se z této dráhy odpojovala v kilometru 1,65. Na rakouské straně byla k sasko-českým hranicím stavěna trať z Frýdlantu. Žitavská dráha byla 25. srpna 1900 prodloužena z Markersdorfu o 2,2 km do pohraniční stanice Heřmanice, kde se napojila na frýdlantskou trať se shodným rozchodem, která byla zprovozněna stejného dne.\n\nProvoz mezi Žitavou a Heřmanicemi byl ukončen po druhé světové válce 22. června 1945, kdy původně německé území mezi Lužickou Nisou a Heřmanicemi připadlo včetně tratě Polsku. Z německé strany byly u nových hranic demontovány kolejnice. Na polském úseku zahájily PKP v roce 1951 provoz mezi Sieniawkou a Bogatyní, odkud vlaky pokračovaly po uhelné úzkorozchodné dráze do Turoszowa. V roce 1959 byl zprovozněn úsek z Bogatyně do Markocic, ale zdejší hraniční přechod do Heřmanic ale zrušen již v roce 1945. Provoz na celé dráze ze Sieniawky do Turoszowa a Markocic byl zastaven v roce 1961. Během sedmdesátých let 20. století zaniklo kvůli rozšíření těžby uhlí těleso trati mezi Sieniawkou a vsí Opolno-Zdrój.\n"}
{"id": "901533", "url": "https://cs.wikipedia.org/wiki?curid=901533", "title": "Liptická vyhlídka", "text": "Liptická vyhlídka\n\nLiptická vyhlídka se nachází asi 1 km na jihozápad od zámku v Duchcově. Vybudována byla na návrší zrekultivované výsypky dnes již bývalého dolu Pokrok v místech, kde se ještě v roce 1976 rozkládala obec Liptice, zbořená kvůli těžbě hnědého uhlí. Vyhlídka nabízí rozhled po Českém středohoří (např. na Milešovku či Bořeň), Krušných horách, Dolu Bílina, na Duchcov, Osek, částečně na elektrárnu Ledvice či na rekultivovanou krajinu v okolí Mariánských Radčic. Vyhlídka byla vytvořena za přispění Severočeských dolů a. s., Společnosti přátel města Duchcova a představitelů města Duchcov.\n\nNedaleko vyhlídky se nachází jezero Emma, vzniklé rekultivací krajiny, a recesistické dílo Duchcovská marína, první český námořní přístav.\n\n"}
{"id": "901536", "url": "https://cs.wikipedia.org/wiki?curid=901536", "title": "Střední odborná škola a Střední odborné učiliště Mladá Boleslav", "text": "Střední odborná škola a Střední odborné učiliště Mladá Boleslav\n\nStřední odborná škola a Střední odborné učiliště, Mladá Boleslav, Jičínská 762 je veřejná škola, která poskytuje střední odborné vzdělání s výučním listem, úplné střední odborné vzdělání s maturitou v denní i dálkové formě studia a další vzdělávací kurzy.\n\nŠkola byla zřízena v roce 1883 z rozhodnutí sněmu Království českého jako \"Zimní hospodářská škola v Mladé Boleslavi\". V roce 1888 byla ale přeměněna na \"Rolnickou školu\" s dvouletým celoročním vyučováním. Od roku 1952 fungovala škola jako \"Zemědělská technická škola\". V roce 1993 se transformovala na \"Integrovanou střední školu zemědělskou a technickou – Centrum odborné přípravy\". V roce 1999 se sloučila škola se Středním odborným učilištěm stavebním a Učilištěm Josefův Důl a vznikla tak \"Střední odborná škola, Střední odborné učiliště a Učiliště – Centrum odborné přípravy\". Od 1. září 2005 škola funguje jako \"Střední odborná škola a Střední odborné učiliště, Mladá Boleslav, Jičínská 762\".\n\nŠkola nabízí čtyřleté \"denní\" studium zakončené maturitní zkouškou a získání úplného středního odborného vzdělání v těchto oborech:\n\nŠkola nabízí pětileté \"dálkové\" studium zakončené maturitní zkouškou a získání úplného středního odborného vzdělání v tomto oboru:\n\nŠkola nabízí tříleté \"denní\" studium zakončení výučním listem a získání středního odborného vzdělání v těchto oborech:\n\nŠkola nabízí \"denní\" (dvouleté) i \"dálkové\" (tříleté) studium a získání úplného středního odborného vzdělání s vyučením i maturitou v tomto oboru:\n\n"}
{"id": "901538", "url": "https://cs.wikipedia.org/wiki?curid=901538", "title": "Kanton Fours", "text": "Kanton Fours\n\nKanton Fours ( ) je francouzský kanton v departementu Nièvre v regionu Burgundsko. Tvoří ho 10 obcí.\n\n"}
{"id": "901541", "url": "https://cs.wikipedia.org/wiki?curid=901541", "title": "Chlapík z pekla", "text": "Chlapík z pekla\n\nChlapík z pekla je název českého výboru ze sovětských vědeckofantastických povídek a novel, který roku 1986 vydalo nakladatelství Albatros jako 168. svazek své edice Knihy odvahy a dobrodružství. Výbor uspořádala a povídky přeložila Miroslava Genčiová, knihu ilustroval Vladimír Rocman.\n\nSvazek obsahuje tyto povídky a novely:\n\n"}
{"id": "901543", "url": "https://cs.wikipedia.org/wiki?curid=901543", "title": "Pokrok (park)", "text": "Pokrok (park)\n\nPark Pokrok se rozkládá v části výsypky Pokrok u Duchcova a jeho hranici od zbytku výsypky představuje Loučenský potok. Nejedná se o park v pravém slova smyslu, spíše o lokalitu. Parkem protéká množství bezejmenných potůčků, které napájí čtveřici rybníků – Dubský, Hranáč, Hájská I a Hájská II. Svůj název dostal od osady Pokrok vystavěné v roce 1871 u stejnojmenného dolu. V roce 1986 však osada musela ustoupit rozšiřující se těžbě v dole. Roste zde řada listnatých stromů, ponechaných svému přirozenému vývoji. Součástí je také jilmová alej, umístěná v severní části parku a skládající se ze 70 jilmů, jejichž obvod kmene dosahuje rozpětí 180-470 cm a výška 10-15 metrů. Jejich stáří bývá odhadováno na více jak 120 let. V literatuře bývají o nich zmínky jako o zbytcích barokní krajiny v Podkrušnohoří.\n\nMísto je dostupné po modré turistické značce od duchcovského zámeckého parku. Pokračovat se dá po stejné značce podél Loučenského potoka a silnice II/254 do Oseka, nedaleko jehož nádraží, v místech bývalého dolu Nelson III, se od silnice odpojuje, případně neznačenou cestou podél téhož potoka a okolo rybníků Vinduška a Leontýna zpět do Duchcova. U rybníka Leontýna se cesta napojuje na červenou turistickou značku od Nových Sadů. Parkem také prochází NS Po stopách historie a Giacoma Casanovy.\n\n"}
{"id": "901544", "url": "https://cs.wikipedia.org/wiki?curid=901544", "title": "Pokrok (rozcestník)", "text": "Pokrok (rozcestník)\n\nPokrok má více významů:\n"}
{"id": "901545", "url": "https://cs.wikipedia.org/wiki?curid=901545", "title": "Pecopala", "text": "Pecopala\n\nPecopala (451 m n. m.), jindy jen \"Pec\", je neovulkanický vrch v okrese Česká Lípa Libereckého kraje, leží asi 4,5 km severovýchodně od města Doksy na stejnojmenném katastrálním území. Vrch vyčnívá z pískovcové plošiny Hradčanské pahorkatiny, jejíž je to druhý nejvyšší bod.\n\nVrch se jeho širším okolím je součástí národní přírodní rezervace Břehyně - Pecopala a dalších chráněných celku s evropským významem. Na severním svahu je pomalu zarůstající vyhlídka na \"Hradčanské bučiny\", vrch Dub, část Ralské pahorkatiny a Lužické hory.\n\nVrch náleží do celku Ralská pahorkatina, do podcelku Dokeská pahorkatina, do okrsku Provodínská pahorkatina, a do podokrsku Hradčanská pahorkatina.\n\nNa vrchol nevede žádná cesta, nejbližší pěší/cyklo cesta je tzv. \"Dělová cesta\", vedoucí Hradčanskou pahorkatinou a začínající u hájovny \"Trojzubec\" na silnici II/270 Doksy – Mimoň. Zde je možno i zanechat automobil.\n"}
{"id": "901551", "url": "https://cs.wikipedia.org/wiki?curid=901551", "title": "Střední odborná škola a Střední odborné učiliště dopravní Čáslav", "text": "Střední odborná škola a Střední odborné učiliště dopravní Čáslav\n\nStřední odborná škola a Střední odborné učiliště dopravní Čáslav, příspěvková organizace (zkráceně SOŠ a SOU dopravní, Čáslav) je veřejná škola sídlící v Čáslavi.\n\nŠkola nabízí čtyřleté \"denní\" studium zakončené maturitní zkouškou v těchto oborech:\n\nŠkola nabízí tříleté \"denní\" studium zakončené výučnim listem v těchto oborech:\n\nŠkola nabízí \"denní\" (dvouleté) a \"dálkové\" (tříleté) studium zakončené maturitní zkouškou v tomto oboru:\n\n"}
{"id": "901553", "url": "https://cs.wikipedia.org/wiki?curid=901553", "title": "Kanton Luzy", "text": "Kanton Luzy\n\nKanton Luzy ( ) je francouzský kanton v departementu Nièvre v regionu Burgundsko. Tvoří ho 12 obcí.\n\n"}
{"id": "901555", "url": "https://cs.wikipedia.org/wiki?curid=901555", "title": "Šuman", "text": "Šuman\n\nŠuman může být:\n"}
{"id": "901556", "url": "https://cs.wikipedia.org/wiki?curid=901556", "title": "Kanton Approuague-Kaw", "text": "Kanton Approuague-Kaw\n\nKanton Approuague-Kaw ( ) byl francouzský kanton v departementu Francouzská Guyana v regionu Francouzská Guyana. Tvořila ho obec Régina, jejíž hranice se překrývaly s hranicemi kantonu. Zrušen byl po reformě kantonů 2014.\n"}
{"id": "901558", "url": "https://cs.wikipedia.org/wiki?curid=901558", "title": "Ross Lynch", "text": "Ross Lynch\n\nRoss Shor Lynch (* 29. prosince 1995 Littleton, Colorado, USA) je americký herec, zpěvák, instrumentalista a tanečník. Nejvíce ho proslavila role Austina Moona v seriálu televize Disney Channel \"Austin a Ally\" a vystupování v rodinné kapele R5 s jeho bratry Rikerem Lynchem, Rockym Lynchem, sestrou Rydel Lynchovou a rodinným nejlepším kamarádem, Ellingtonem Ratliffem. Aktuálně hraje roli Harveyho Kinkleho v seriálu \"Chilling Adventures of Sabrina\".\n\nRoss Lynch se narodil a vyrůstal u Littletonu v Coloradu. Je druhý nejmladší z 5 sourozenců (Riker, Rydel, Rocky a nejmladší Ryland). Od čtvrté třídy studoval doma. Učil se hraní na kytaru, klavír a zpěv. Je také bratrancem Dereka a Julianne Houghových. Ross a jeho rodina se přestěhovala do Los Angeles, Kalifornie v roce 2007.\n\nZačínal jako tanečník ve skupině Rage Boyz Crew, která byla založena tanečním studiem v Jižní Kalifornii. Objevil se v show \"Umíte tančit? \"a \"Moises Rules!\". V roce 2009 se objevil ve videoklipu Kidz Bopa k písničce Let It Rock a ve videoklipu Cymphonique Lil' Miss Swager.\n\nNa začátku roku 2011 byl obsazen do seriálu stanice Disney Channel \"Austin a Ally\", kde hraje hlavní mužskou roli Austina Moona, dospívajícího zpěváka, který se přes noc stane internetovou senzací po tom, co dal na internet video k písni „Double Take“. Pilotní díl byl brzo převeden do seriálu. Seriál měl premiéru v prosinci 2011, v březnu 2012 získal druhou sérii a na jaře roku 2013 třetí sérii.\n\nNa začátku roku 2012 začal Ross pracovat na původním televizním filmu Disney Channel \"Film mých snů\". Hraje roli Bradyho, mužskou hlavní roli ve filmu, který režíruje Jeffrey Hornaday. Film byl uveden v USA 19. července 2013, v České republice 14. září 2013. Na rok 2015 mělo premiéru pokračování \"Film mých snů 2.\"\n\nV roce 2018 si zahrál ve filmu \"Status Update\". V červenci 2018 byl obsazen do role Jeffreyho Dahmera ve filmu \"My Friend Dahmer\". Ve stejném roce byla také obsazen do role Harveyho Kinkleho v seriálu \"Chilling Adventures of Sabrina\".\n\nRoss umí hrát na klavír, bicí, kytaru, basu, ukulele, mandolínu a na housle. Tancoval pro Rage Boyz Crew, skupinu, která byla založena taneční společnosti v jižní Kalifornii. Byl také v show \"Umíte tančit? \"a \"Moises Rules!\"\n\nRoss Lynch hraje na rytmickou kytaru a je jeden z hlavních zpěváků v kapele R5, která se skládá z jeho tří starších sourozenců a jejich kamaráda, Ellingtona Ratliffa.\n\nV roce 2010, R5 vydali EP s názvem \"Ready Set Rock\", které se skládá z písní napsaných především Rikerem, Rockym, Rydel a Ellingtonem. V dubnu 2012, R5 oznámili prostřednictvím jejich webové stránky, že podepsali nahrávací smlouvu s Hollywood Records a plánují udělat club-tour v květnu. Jejich debutové album nazvané \"Louder\" bylo vydáno 24. září 2013 a písničky Pass Me By a Loud byly hlavními singly.\n\nRoss také nahrál písně pro sountrackové album seriálu \"Austin a Ally\". Tento soundtrack obsahuje písně Can't Do It Without You (úvodní píseň seriálu), Double Take, Break Down the Walls, A Billion Hits, Not a Love Song, It's Me, It's You, Better Together, Heard It On the Radio a další. Píseň A Billion Hits byla vydána v digitální verzi 21. února 2012. Na koncertech R5 zpívají a hrají i písně ze seriálu \"Austin a Ally\".\n"}
