{"id": "786838", "url": "https://cs.wikipedia.org/wiki?curid=786838", "title": "Rázová vlna (Star Trek: Enterprise)", "text": "Rázová vlna (Star Trek: Enterprise)\n\nRázová vlna (v originále Shockwave) je dvojdílná cliffhangerová epizoda na přelomu první a druhé sezóny seriálu \"\". Jde o dvacátý šestý díl první řady a první díl druhé řady pátého seriálu ze světa Star Treku.\n\nEnterprise je na cestě ke kolonii na planetě Paraagan II: původně ji založilo třicet horníků, ale za dvacet let se populace rozrostla na více než tři tisíce. Při přistávacím manévru musí raketoplán vypnout trysky minimálně 50 kilometrů před vstupem do atmosféry, která je plná tetrazenu jako důsledek důlní činnosti. Malcolm je vypne 75 kilometrů před vstupem, bohužel dojde i tak k explozi, atmosféra se vznítí a následná rázová vlna zabije všechny kolonisty.\n\nKapitán Archer nařídí vyšetřování celého incidentu, ale sám cítí zodpovědnost za úmrtí všech lidí. Navíc velvyslanec Soval navrhne pozastavení průzkumu vesmíru na dalších 10 až 20 let, a současná mise Enterprise je zrušena. Posádka si balí věci a přemýšlí, jak naložit se svou budoucností. Kapitán si jde lehnout a probudí se v úplně jiné místnosti. Během chvíle zjistí, že je na Zemi zhruba rok v minulosti. Zpočátku si myslí, že jde o sen, ale příchod údajně mrtvého agenta Danielse z budoucnosti ho přesvědčí, že je to skutečnost. Podle Danielse k explozi na Paraaganu II nemělo dojít a tudíž jde o další akci v rámci Časové studené války, protože za vším stojí Sulibani z Kabaly. Předá Archerovi užitečné informace a vrátí ho zpátky na Enterprise.\n\nArcher s novými poznatky odhalí sabotážní zařízení na trupu raketoplánu a poté objeví zamaskovanou sulibanskou loď u nedalekého měsíce. Phaserovými děly vyřadí její maskování, zbraně i motory a provedou výsadek. Proniknou na můstek, získají disky s cennými údaji a odletí. Mezitím Suliban Silik kontaktuje svého \"nadřízeného\", jenže ten překvapivě nechce disky ani Enterprise, ale kapitána Archera. Rychlé sulibanské lodě dohoní Enterprise a donutí ji kapitulovat. Silik chce kapitána, který neprotestuje, předá velení T'Pol a vejde do výtahu. Když se otočí, není na lodi, ale uprostřed trosek. Neméně šokovaný Daniels ho přenesl do 31. století, aby nemohl vstoupit na sulibanskou loď. Na druhou stranu přenos vedl ke zničení Země a všech časových portálů, a Archer se tak nemůže vrátit do své doby.\n\nSulibani se snaží najít Archera, ale když ho nenajdou na palubě Enterprise, snaží se informace získat od T'Pol. Velvyslanec Soval nevěří verzi o nehodě na Paraagan II a i nadále zpochybňuje autoritu a schopnosti kapitána Archera. Ten mezitím v 31. století s pomocí agenta Danielse pátrá po tom, co se vlastně pokazilo. Posádka Enterprise je rozdělena a každý člen je uvězněn v jedné místnosti, nicméně Trip přijde na způsob, jak se spojit a plánuje vzpouru.\n\nSilik získá mučení T'Pol nějaké informace, ale to mu nestačí, a navíc se nemůže spojit s nadřízeným z budoucnosti. Archer s pomocí Danielse vyrobí zařízení a kontaktuje T'Pol v minulosti, která je ovšem po výslechu pod vlivem drog a jeho vysílaní hned neporozumí. Travis navrhne Tripovi a Reedovi sabotáž skrz šachty pro EPS vodiče: prostor zde je bohužel hodně těsný, takže se provedení ujme Hoshi. Přeleze ke kajutě doktora Phloxe, jenž mezitím vyrobil omračující látku pro hyposprej. Poté vyřadí stráže, ale jeden člen posádky se musí na radu kapitána Archera obětovat, aby přesvědčil Silika, že konzola v Danielsově kajutě na Enterprise jim umožňuje mluvit s Archerem v budoucnosti. Plán vyjde, takže na překvapeného Silika vyskočí Archer, odzbrojí ho a zajme. Posádka pronikne do strojovny a nasimuluje výbuch warp jádra. Sulibani, aby výbuchem nepřišli o svou stanici, odvezou loď o kus dál. Toho využije T'Pol velící Enterprise a zamíří k záchranné vulkánské lodi D'Kyr. Sulibané ve svých lodích jsou jim v patách, ale v jedné z nich je také Archer se svým rukojmí. Přinutí je stáhnout se a než se Silik probere, budou příliš daleko.\n\nPři rozhovoru mezi posádkou, velvyslancem Sovalem a admirálem Forrestem sice Soval potvrdí, že Enterprise nemůže za zničení kolonie, ale stejně ji viní z deseti dalších ozbrojených konfliktů a mnoha dalších selhání, včetně zničení vulkánského chrámu na planetě P'Jem. Tudíž stále navrhuje pozastavení průzkumu vesmíru, ale konečné slovo bude mít velení Hvězdné flotily. T'Pol překvapivě oponuje Sovalovi a hlavně díky její přímluvě může mise Enterprise dále pokračovat.\n"}
{"id": "786842", "url": "https://cs.wikipedia.org/wiki?curid=786842", "title": "Michał Jeliński", "text": "Michał Jeliński\n\nMichał Jeliński (* 17. března 1980, Gorzów Wielkopolski, Polsko) je polský veslař. Byl členem posádky párové čtyřky, která na olympijských hrách 2008 získala zlatou medaili. Je též čtyřnásobným mistrem světa na párové čtyřce.\n\n"}
{"id": "786844", "url": "https://cs.wikipedia.org/wiki?curid=786844", "title": "Soud (rozcestník)", "text": "Soud (rozcestník)\n\nSoud může označovat:\n\n\n\n\n"}
{"id": "786846", "url": "https://cs.wikipedia.org/wiki?curid=786846", "title": "Popeda", "text": "Popeda\n\nPopeda je finská rocková skupina založená roku 1977 v Tampere. Jejím frontmanem je zpěvák Pate Mustajärvi, jediný zakládající člen, který je součástí skupiny až dodnes. Popeda byla na vrcholu slávu v 80. a začátku 90. let 20. století. Nejznámější písně skupiny jsou například \"Kersantti Karoliina\" (\"Seržant Karolína\"), \"Tahdotko mut tosiaan\" (\"Chceš mě opravdu\"), \"Kuuma kesä\" (\"Horké léto\"), \"Matkalla Alabamaan\" (\"Na cestě do Alabamy\"), \"Kaasua komissaario Peppone\" (\"Plyn, komisaři Peppone\"), \"Elän itselleni\" (\"Žiju pro sebe\") nebo \"Rio de Janeiro\".\n\nVětšinu písní složil kytarista Costello Hautamäki a nazpíval Pate Mustajärvi. Písně kromě Mustajärviho otextovali i například Pauli Hanhiniemi (\"Tahdotko mut tosiaan\", \"Jukeboxin luona\" (\"U jukeboxu\")) nebo Juice Leskinen (\"Synnyimme lähtemään\" (\"Narodili jsme se, abychom odešli\"), \"Mää ja Tapparan mies\" (\"Já a Tapařan\")). Před Hautamäkim skládal písně hlavně původní kytarista skupiny Tapani Mikkonen.\n\n\n\n"}
{"id": "786847", "url": "https://cs.wikipedia.org/wiki?curid=786847", "title": "Wilhelm Alzinger", "text": "Wilhelm Alzinger\n\nWilhelm Alzinger (11. srpna 1928, Vídeň – 2. ledna 1998 tamtéž) byl rakouský archeolog. Zabýval se především architekturou.\n\nWilhelm Alzinger studoval od roku 1946 klasickou archeologii na vídeňské univerzitě a v roce 1951, u Hedwigy Kennerové a Arthura Betze, promoval s prací \"Die römerzeitlichen Hügelgräber in Österreich\". Od roku 1952 byl spolupracovníkem Rakouského archeologického institutu (ÖAI) a v roce 1967 byl jmenován státním archeologem 1. třídy. V roce 1970 habilitoval s prací na téma architektury v Efezu a začal vyučovat na vídeňské univerzitě nejprve jako docent a od roku 1978 jako profesor. V roce 1993 odešel do důchodu.\n\nÚčastnil se vykopávek v Efesu a Agrigentu. V roce 1956 řídil průzkum v Aguntumu, a v letech 1972 až 1988 v Aigeiře.\n\nByl také členem Německého archeologického institutu. \n\n\n\n"}
{"id": "786848", "url": "https://cs.wikipedia.org/wiki?curid=786848", "title": "Mladí národní socialisté", "text": "Mladí národní socialisté\n\nMladí národní socialisté (MNS) jsou prozatím statusem v politické straně Národní socialisté - levice 21. století, které sdružuje členy strany do 35 let.\n\nUstavující sjezd MNS proběhl 18. 2. 2012 v Praze a z něj vzešel výbor MNS, který řídí organizaci mezi sjezdy. Mladí národní socialisté momentálně ustavují jednotlivé kraje a sdružuje kolem 200 členů.\n\n\n\n"}
{"id": "786849", "url": "https://cs.wikipedia.org/wiki?curid=786849", "title": "Konrad Wasielewski", "text": "Konrad Wasielewski\n\nKonrad Henryk Wasielewski (* 19. prosince 1984, Štětín, Polsko) je polský veslař. Byl členem posádky párové čtyřky, která na olympijských hrách 2008 získala zlatou medaili. Je též čtyřnásobným mistrem světa na párové čtyřce.\n\n"}
{"id": "786851", "url": "https://cs.wikipedia.org/wiki?curid=786851", "title": "Nan-siung", "text": "Nan-siung\n\nNan-siung () je městský okres v městské prefektuře Šao-kuan ležící na severu provincie Kuang-tung v Čínské lidové republice. Na severu, východě a jihovýchodě hraničí Nan-siung s provincií Ťiang-si.\n"}
{"id": "786854", "url": "https://cs.wikipedia.org/wiki?curid=786854", "title": "Julius Zupitza", "text": "Julius Zupitza\n\nJulius Zupitza (4. ledna 1844, Kerpen – 6. července 1895, Berlín) byl německý anglista a zakladatel anglické filologie v Německu.\n\nByl synem majora Andrease Zupitzy a jeho ženy Adelheidy, rozené Albrechtové.\n\nOd roku 1869 vyučoval germanistiku ve Vratislavi a v roce 1872 byl jmenován profesorem severoněmeckých jazyků na vídeňské univerzitě. 21. dubna 1876 se stal řádným profesorem anglické filologie na Humboldtově univerzitě v Berlíně. Zupitzovi bylo 30 let, když byly poprvé vydány jeho cvičebnice angličtiny. Dva roky po jeho smrti byly vydány již popáté. Od roku 1889 byl viceprezidentem Shakespearovské společnosti a v roce 1893 obdržel čestný doktorát na cambridgské univerzitě.\n\n"}
{"id": "786855", "url": "https://cs.wikipedia.org/wiki?curid=786855", "title": "Polsko na Letních olympijských hrách 1936", "text": "Polsko na Letních olympijských hrách 1936\n\nPolsko na Letních olympijských hrách 1936 v Berlíně reprezentovalo 143 sportovců, z toho 126 mužů a 17 žen. Nejmladší účastnik byla Matylda Ossadnik (19 let, 149 dní), nejstarší pak Władysław Karaś (42 let, 342 dnů). Reprezentanti vybojovali 9 medailí, z toho 4 stříbrné a 5 bronzových.\n"}
{"id": "786856", "url": "https://cs.wikipedia.org/wiki?curid=786856", "title": "Kostel svaté Kateřiny Sienské", "text": "Kostel svaté Kateřiny Sienské\n\nKostelů zasvěcených svaté Kateřině Sienské je více:\n\n\n"}
{"id": "786859", "url": "https://cs.wikipedia.org/wiki?curid=786859", "title": "Mirko Matyáš", "text": "Mirko Matyáš\n\nMirko Matyáš (22. ledna 1919 - ???) byl český a československý bezpartijní politik, poslanec České národní rady a Sněmovny národů Federálního shromáždění na počátku normalizace.\n\nZa druhé světové války byl aktivní v odboji a byl vězněn v koncentračním táboře Osvětim.\n\nK roku 1969 se uvádí jako úředník, bytem Teplice. Absolvoval Právnickou fakultu Univerzity Karlovy. Pracoval jako ředitel Výstavby koridoru Most, odštěpný závod oborového ředitelství SHD v Mostě. V roce 1958 byl na dole Jan Šverma jmenován vedoucím odboru pro likvidaci města Ervěnice. Byl místopředsedou severočeského KNV a členem předsednictva Okresního výboru Svazu protifašistických bojovníků. Byla mu udělena pamětní medaile k 20. výročí osvobození. Do funkce místopředsedy KNV pro Severočeský kraj nastoupil v roce 1968 v rámci personálních změn pražského jara.\n\nPo provedení federalizace Československa usedl v lednu 1969 do Sněmovny národů Federálního shromáždění. Nominovala ho Česká národní rada, v níž rovněž zasedal. Ve federálním parlamentu zasedal do konce funkčního období, tedy do voleb roku 1971.\n\n"}
{"id": "786864", "url": "https://cs.wikipedia.org/wiki?curid=786864", "title": "The Garden Is Open", "text": "The Garden Is Open\n\nThe Garden Is Open je společný záznam z koncertu amerického básníka Eda Sanderse a české skupiny The Plastic People of the Universe. Sanders navštívil v červnu 2005 patnáctý ročník festivalu spisovatelů Praha, kde album vzniklo.\n\n"}
{"id": "786871", "url": "https://cs.wikipedia.org/wiki?curid=786871", "title": "Polsko na Letních olympijských hrách 1932", "text": "Polsko na Letních olympijských hrách 1932\n\nPolsko na Letních olympijských hrách 1932 v Los Angeles reprezentovalo 51 sportovců, z toho 42 mužů a 9 žen. Nejmladší účastnik byla Jadwiga Wajs (20 let, 186 dní), nejstarší pak Władysław Segda (37 let, 81 dnů). Reprezentanti vybojovali 9 medailí, z toho 3 zlaté, 2 stříbrné a 4 bronzové.\n"}
{"id": "786872", "url": "https://cs.wikipedia.org/wiki?curid=786872", "title": "Zlatá jedenáctka", "text": "Zlatá jedenáctka\n\nZlatá jedenáctka (maďarsky \"Aranycsapat\") byl název maďarské fotbalové reprezentace mezi lety 1950 a 1954. Od 14. května 1950 do 4. července 1954 tato reprezentace neprohrála v nepřerušené řadě celkem 32 zápasů, z toho 28 vyhrála, což je dosud platný světový rekord. Zlatou jedenáctku tvořili Grosics, Buzánszky, Lóránt, Lantos, Bozsik, Zakariás, Budai, Kocsis, Hidegkuti, Puskás (kapitán) a Czibor. Častými náhradníky byli Palotás, Mihály Tóth, Jószef Tóth, Szilágyi a brankář Gellér.\n\nTrenérem týmu byl Gusztáv Sebes. V podmínkách tvrdého státního dozoru nad sportem se mu podařilo soustředit nejlepší hráče ve dvou klubech, vojenském Honvédu a policejním MTK Budapešť (tehdy nesl název \"Vörös Lobogó\", což znamená \"Rudá zástava\"), díky tomu mohl provozovat velmi intenzivní tréninkový program. Zároveň naordinoval týmu nové fotbalové rozestavení, založené na dynamickém prolínání jednotlivých řad.\n\nSebesův tým vyhrál olympijský turnaj 1952 bez ztráty bodu a s celkovým skóre 20:2 a Geröův pohár, soutěž reprezentací pěti středoevropských zemí hranou v letech 1948 až 1953. Jako první kontinentální tým porazil Anglii na její půdě, když 25. listopadu 1953 vyhrál na Wembley Stadium 6:3 (poločas 4:2). V odvetě, hrané v Budapešti 23. května 1954, připravili Maďaři Angličanům nejvyšší porážku v jejich fotbalové historii 7:1 (poločas 3:0).\n\nNa mistrovství světa ve fotbale 1954 jeli Maďaři jako jasní favorité. Ve skupině porazili Jižní Koreu 9:0 a Západní Německo 8:3, ve čtvrtfinále Brazílii 4:2, v semifinále Uruguay 4:2 po prodloužení (byla to vůbec první porážka Uruguayců s evropským soupeřem). Ve finále narazili opět na německý tým, kterému překvapivě podlehli 2:3, ačkoli v osmé minutě už vedli 2:0. Zápas je v Německu známý jako Zázrak v Bernu. Maďaři přišli o titul, i když vstřelili rekordních 27 branek v pěti zápasech.\n\nPo šampionátu zaznamenali Maďaři šňůru dalších devatenácti zápasů bez porážky, porazili například 8. prosince 1954 Skotsko na Hampden Parku před 134 000 diváky 4:2 a 23. září 1956 SSSR 1:0 v Moskvě, což byla první domácí porážka v historii sovětské sborné. Zlatá jedenáctka se rozpadla v listopadu 1956, kdy hráče Honvédu po utkání PMEZ na půdě klubu Athletic Bilbao zastihla zpráva o tom, že Sovětská armáda násilím potlačila Maďarské povstání. Puskás, Kocsis a Czibor se rozhodli zůstat v emigraci. Oslabený maďarský tým pak na mistrovství světa ve fotbale 1958 nepostoupil ani ze základní skupiny.\n\nZlatá jedenáctka měla ve svých řadách dva nejlepší kanonýry tehdejší doby, Puskáse a Kocsise. Puskásových 84 reprezentačních branek bylo světovým rekordem do roku 2003, kdy ho překonal Ali Daeí. Kocsis drží dosud nepřekonaný průměr 1.103 gólu na zápas (75 v 68 zápasech). Dalším rekordem Maďarů je 73 zápasů v řadě, v nichž vstřelili alespoň jeden gól. V roce 2016 provedla BBC počítačové srovnání kvality fotbalových mužstev podle dosažených výsledků a vyhlásila Zlatou jedenáctku nejlepším reprezentačním týmem všech dob. \n\nPétér Tímár natočil o výhře Zlaté jedenáctky nad Anglií filmovou komedii \"6:3\".\n\n"}
{"id": "786873", "url": "https://cs.wikipedia.org/wiki?curid=786873", "title": "Márcio Amoroso", "text": "Márcio Amoroso\n\nMárcio Amoroso dos Santos (5. července 1974, Brasília, Brazílie) je bývalý brazilský fotbalový útočník a reprezentant.\n\n\n\n"}
{"id": "786875", "url": "https://cs.wikipedia.org/wiki?curid=786875", "title": "Jan Mikeska", "text": "Jan Mikeska\n\nJan Mikeska (* 14. října 1930) byl český a československý politik Komunistické strany Československa a poslanec České národní rady a Sněmovny národů Federálního shromáždění na počátku normalizace.\n\nK roku 1969 se uvádí bytem Pardubice, původní profesí strojní zámečník. Absolvoval základní školu a vyučil se strojním zámečníkem. Pracoval ve \"Východočeských chemických závodech\" Synthesia v Semtíně u Pardubic.\n\nPo provedení federalizace Československa usedl v lednu 1969 i do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do prosince 1969, kdy v důsledku rezignace na křeslo v ČNR ztratil i mandát ve federálním parlamentu.\n\n"}
{"id": "786876", "url": "https://cs.wikipedia.org/wiki?curid=786876", "title": "Seznam rozhleden ve Středočeském kraji", "text": "Seznam rozhleden ve Středočeském kraji\n\nSeznam rozhleden ve Středočeském kraji představuje výčet rozhleden a vyhlídkových věží, které se nacházejí ve Středočeském kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "786878", "url": "https://cs.wikipedia.org/wiki?curid=786878", "title": "Michal Mindoš", "text": "Michal Mindoš\n\nMichal Mindoš (28. února 1924 - ???) byl slovenský a československý politik Komunistické strany Slovenska ukrajinské respektive rusínské národnosti, poslanec Slovenské národní rady a Sněmovny národů Federálního shromáždění za normalizace.\n\nPo provedení federalizace Československa usedl do Sněmovny národů Federálního shromáždění. Do federálního parlamentu ho nominovala Slovenská národní rada, kde rovněž zasedal. Mandát ve FS obhájil ve volbách roku 1971 (volební obvod Východoslovenský kraj) a ve federálním parlamentu setrval až do konce funkčního období, tedy do voleb roku 1976.\n"}
{"id": "786880", "url": "https://cs.wikipedia.org/wiki?curid=786880", "title": "Basketbal na Letních olympijských hrách 1956", "text": "Basketbal na Letních olympijských hrách 1956\n\nTurnaj se odehrál v rámci XVI. olympijských her ve dnech 22. listopadu – 1. prosince 1956 v Melbourne.\n\nTurnaje se zúčastnilo 15 mužstev, rozdělených do tří čtyřčlenných a jedné tříčlenné skupiny. První dva postoupili do čtvrtfinále, které hrálo ve dvou skupinách z nichž nejlepší dva celky postoupili do bojů o medaile. Mužstva, která skončila v základních skupinách na třetím a čtvrtém místě hrála o 9. - 15. místo. Olympijským vítězem se stal počtvrté celek USA.\n\n USA - Japonsko 98:40 (33:20)\n\n23. listopadu 1956 - Melbourne\n\n23. listopadu 1956 - Melbourne\n\n24. listopadu 1956 - Melbourne\n\n24. listopadu 1956 - Melbourne\n\n26. listopadu 1956 - Melbourne\n\n26. listopadu 1956 - Melbourne\n\n Francie - Singapur 81:54 (44:22)\n\n23. listopadu 1956 - Melbourne\n\n23. listopadu 1956 - Melbourne\n\n24. listopadu 1956 - Melbourne\n\n24. listopadu 1956 - Melbourne\n\n26. listopadu 1956 - Melbourne\n\n26. listopadu 1956 - Melbourne\n\n Uruguay - Bulharsko 70:65 (38:35)\n\n23. listopadu 1956 - Melbourne\n\n23. listopadu 1956 - Melbourne\n\n24. listopadu 1956 - Melbourne\n\n24. listopadu 1956 - Melbourne\n\n26. listopadu 1956 - Melbourne\n\n26. listopadu 1956 - Melbourne\n\n Brazílie - Chile 78:59 (39:34)\n\n23. listopadu 1956 - Melbourne\n\n24. listopadu 1956 - Melbourne\n\n26. listopadu 1956 - Melbourne\n\n Francie - Chile 71:60 (37:23)\n\n27. listopadu 1956 - Melbourne\n\n27. listopadu 1956 - Melbourne\n\n28. listopadu 1956 - Melbourne\n\n28. listopadu 1956 - Melbourne\n\n29. listopadu 1956 - Melbourne\n\n29. listopadu 1956 - Melbourne\n\n USA - Bulharsko 85:44 (48:19)\n\n27. listopadu 1956 - Melbourne\n\n27. listopadu 1956 - Melbourne\n\n28. listopadu 1956 - Melbourne\n\n28. listopadu 1956 - Melbourne\n\n29. listopadu 1956 - Melbourne\n\n29. listopadu 1956 - Melbourne\n\n SSSR – Francie 56:49 (25:19)\n\n30. listopadu 1956 - Melbourne\n\n30. listopadu 1956 - Melbourne\n USA – SSSR 89:55 (46:23)\n\n1. prosince 1956 - Melbourne\n\n Uruguay – Francie 71:62 (37:29)\n\n1. prosince 1956 - Melbourne\n Brazílie - Chile89:64 (55:33)\n\n30. listopadu 1956 - Melbourne\n\n30. listopadu 1956 - Melbourne\n Bulharsko – Brazílie 64:52 (27:26) \n\n1. prosince 1956 - Melbourne\n\n Filipíny - Chile 75:68 (33:38) \n\n1. prosince 1956 - Melbourne\n\n Austrálie - Thajsko 87:48 (48:23)\n\n27. listopadu 1956 - Melbourne\n\n27. listopadu 1956 - Melbourne\n\n28. listopadu 1956 - Melbourne\n\n28. listopadu 1956 - Melbourne\n\n29. listopadu 1956 - Melbourne\n\n29. listopadu 1956 - Melbourne\n\n Kanada - Jižní Korea 74:63 (32:31)\n\n27. listopadu 1956 - Melbourne\n\n28. listopadu 1956 - Melbourne\n\n29. listopadu 1956 - Melbourne\n Kanada - Austrálie 83:38\n\n30. listopadu 1956 - Melbourne\n\n30. listopadu 1956 - Melbourne\n Kanada - Japonsko 75:60\n\n1. prosince 1956 - Melbourne\n\n Tchaj-wan - Austrálie 87:70\n\n1. prosince 1956 - Melbourne\n Korejská republika - Thajsko 61:47\n\n30. listopadu 1956 - Melbourne\n Singapur - Jižní Korea 92:79\n\n1. prosince 1956 - Melbourne\n1. USA \n2. SSSR \n3. Uruguay \n\n"}
{"id": "786883", "url": "https://cs.wikipedia.org/wiki?curid=786883", "title": "Dům teroru", "text": "Dům teroru\n\nDům teroru (maďarsky \"Terror Háza\") je muzeum v Budapešti na Andrássyho ulici č. 60. Bylo otevřeno 24. února 2002 za vlády Viktora Orbána.\n\nMuzeum je umístěno v neorenesanční budově, která původně patřila židovské rodině Perlmutterů. V letech 1937 až 1944 sloužila jako sídlo a vězení Strany Šípových křížů - Hungaristického hnutí. Po skončení druhé světové války v domě sídlila maďarská politická policie (\"Politikai Rendészeti Osztály\" – \"PRO\") a poté komunistický Úřad pro ochranu státu (\"Államvédelmi Hatóság\" – \"ÁVH\").\n\nDům teroru obsahuje stálé exhibice vztahující se k fašistickému a komunistickému teroru v Maďarsku. Je též pomníkem obětem tohoto teroru.\nPodle maďarsko-německé kulturní historičky Magdaleny Marsovszky je koncepce Domu teroru založena na líčení Maďarů jako bezmocných a nevinných obětí cizích mocností, což neodpovídá skutečnosti. Současně Dům teroru vytěsňuje období, která se do této koncepce nehodí – stálé exhibice začínají dokumentovat až období od října 1944, kdy se pučem dostala k moci Strana Šípových křížů, a předchozí antisemitské a nacionalistické období za vlády admirála Horthyho není ani jednou zmíněno.\n\n"}
{"id": "786890", "url": "https://cs.wikipedia.org/wiki?curid=786890", "title": "Veronika Machová", "text": "Veronika Machová\n\nVeronika Machová (* 17. srpen 1990 Praha) je česká modelka česko-ruského původu, Česká Miss World 2010 a módní návrhářka.\n\nVeronika Machová pochází z Rokycan, její matka pochází z Volgogradu. Vystudovala Integrovanou střední školu živnostenskou v oboru Modelářství a návrhářství oděvů v Plzni a udělala si i výuční list v oboru Krejčí. Studuje Pedagogickou fakultu Univerzity Karlovy. Umí plynule anglicky a rusky.\n\nV roce 2010 se přihlásila do České Miss a získala titul \"Česká Miss World 2010\". Poté nás reprezentovala na Miss World v Číně, ale nedostala se mezi 25 nejlepších finalistek, avšak probojovala se do semifinále TOP 20 \"Miss Bikiny\".\n\nNafotila kampaň odvážných fotek pro módní návrhářkou Libku Safr.\n\nJejí manžel je hokejový útočník Roman Červenka. 22. prosince 2012 se jim narodil syn Denis v pražské porodnice U Apolináře, přišel na svět císařským řezem.\n"}
{"id": "786891", "url": "https://cs.wikipedia.org/wiki?curid=786891", "title": "František Mišeje", "text": "František Mišeje\n\nFrantišek Mišeje (8. listopadu 1921 Diviacka Nová Ves – 16. března 2009) byl slovenský a československý politik Komunistické strany Slovenska, poslanec Slovenské národní rady a Sněmovny národů Federálního shromáždění a ministr financí vlád Slovenské socialistické republiky za normalizace.\n\nZa druhé světové války se zapojil do Slovenského národního povstání. Působil jako politický komisař partyzánské skupiny \"Vtáčnik\". V letech 1959–1960 byl předsedou KNV v Nitře. V letech 1960–1970 zastával post oblastního ředitele Státní banky československé v Bratislavě.\n\nV letech 1958–1989 se uvádí jako účastník zasedání Ústředního výboru Komunistické strany Slovenska. Členem ÚV KSS byl od roku 1969. Zastával i posty v celostátní komunistické straně. XI. sjezd KSČ ho zvolil za člena Ústřední kontrolní a revizní komise Komunistické strany Československa, v této funkci ho pak potvrdil XII. sjezd KSČ.\n\nPočátkem roku 1968 byl zvolen členem komise Slovenské národní rady, která se zabývala z ekonomického úhlu pohledu změnou postavení slovenských orgánů a státoprávním uspořádáním Československa. Během pražského jara v roce 1968 se zapojil do diskuzí ohledně federalizace Československa. V březnu 1968 na schůzi SNR jako jeden z prvních prosazoval symetrický model státoprávního uspořádání ČSSR (na rozdíl od podle něj škodlivého dosavadního asymetrického modelu).\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v květnu 1970. Do federálního parlamentu ho nominovala Slovenská národní rada, v níž také zasedal. ve FS setrval do konce funkčního období, tedy do voleb roku 1971. Od roku 1970 až do prosince 1989 byl ministrem financí Slovenské socialistické republiky ve vládě Štefana Sádovského a Petera Colotky, první vládě Petera Colotky, druhé vládě Petera Colotky, třetí vládě Petera Colotky a vládě Petera Colotky, Ivana Knotka a Pavola Hrivnáka (v této od dubna 1988 oficiálně jako ministr financí, cen a mezd) . Od roku 1973 působil jako předseda federálního Ústředního výboru Svazu protifašistických bojovníků a člen předsednictva Ústředního výboru Národní fronty ČSSR. V roce 1971 mu byl udělen Řád práce a roku 1981 Řád Vítězného února.\n\nDlouhodobě zasedal v SNR. Uvádí se jako její poslanec v 80. letech. Krátce po sametové revoluci vystoupil se sebekritickým příspěvkem, ve kterém vyzval k otevřenější diskuzi v rámci SNR.\n\n"}
{"id": "786897", "url": "https://cs.wikipedia.org/wiki?curid=786897", "title": "Seznam rozhleden v Praze", "text": "Seznam rozhleden v Praze\n\nSeznam rozhleden v Praze představuje výčet rozhleden a vyhlídkových věží, které se nachází v Praze.\n\nSeznam neobsahuje stavby, které nebyly stavěny jako rozhledna, například věž Staroměstské radnice, Novoměstské radnice, Jindřišská či Staroměstská mostecká věž.\n\n"}
{"id": "786899", "url": "https://cs.wikipedia.org/wiki?curid=786899", "title": "The Plastic People of the Universe (album)", "text": "The Plastic People of the Universe (album)\n\nThe Plastic People of the Universe je koncertní album české skupiny The Plastic People of the Universe. Jeho nahrávání probíhalo v listopadu 1997 při dvou reunionových koncertech v pražském Paláci Akropolis a album vyšlo v prosinci téhož roku pod značkou Globus International.\n\n\n\n"}
{"id": "786901", "url": "https://cs.wikipedia.org/wiki?curid=786901", "title": "Polsko na Letních olympijských hrách 1928", "text": "Polsko na Letních olympijských hrách 1928\n\nPolsko na Letních olympijských hrách 1928 v Amsterdamu reprezentovalo 93 sportovců, z toho 82 mužů a 11 žen. Nejmladší účastnik byla Gertruda Kilosówna (15 let, 174 dní), nejstarší pak Karol von Rommel (40 let, 77 dnů). Reprezentanti vybojovali 7 medailí, z toho 2 zlaté, 1 stříbrnou a 4 bronzové.\n"}
{"id": "786902", "url": "https://cs.wikipedia.org/wiki?curid=786902", "title": "Cena Wilhelma Hartela", "text": "Cena Wilhelma Hartela\n\nCena Wilhelma Hartela, německy Wilhelm-Hartel-Preis, je ocenění udělované od roku 1957 Rakouskou akademií věd za vědecké úspěchy v oblasti filozofie a historie. Je pojmenována po historikovi Wilhelmovi von Hartelovi a dotována částkou 15 000 eur.\n\nCena byla vyhlášena ministrem školství Heinrichem Drimmelem.\n\nNominovaní jsou skutečnými členy Rakouské akademie věd. O ocenění rozhoduje porota. Cena může být udělena každoročně a případně rozdělena mezi dva laureáty.\n\n"}
{"id": "786907", "url": "https://cs.wikipedia.org/wiki?curid=786907", "title": "Taši delé", "text": "Taši delé\n\nTaši delé je česko-anglická píseň Zuzany Navarové, resp. skupiny Koa. V roce 2001 vyšla na albu \"Barvy všecky\". Hudbu a českou část textu složila Zuzana Navarová, anglická část textu vznikla překladem Ivána Gutiérreze z české části. Zpívá Zuzana Navarová a Mário Bihári, délka písně je 3:51. V roce 2002 se umístila v hitparádě Kolem se toč na rádiu Proglas.\n\nAutorka v této písni vyjadřuje svůj politický názor, když upozorňuje na život tibetského pančenlámy, jemuž je píseň věnována a který je pravděpodobně vězněn čínskými úřady (pokud vůbec žije). Refrén „Taši delé, Slunce Sanghy a Dharmy“ je složen z tibetského pozdravu „taši delé“, což se v Tibetu používá ve významu „dobrý den“, „na shledanou“ nebo „hodně štěstí“, a oslovení „Slunce Sanghy a Dharmy“, což je titul vězněného tibetského pančenlámy (Gendün Čhökji Ňima).\n\n"}
{"id": "786910", "url": "https://cs.wikipedia.org/wiki?curid=786910", "title": "Petr Šmolka", "text": "Petr Šmolka\n\nPetr Šmolka (* 16. dubna 1946 Praha) je český psycholog a manželský poradce. \n\nJeho dědeček Karel Schmolka (1869-?) byl bratrem Leopolda Schmolky, manžela Marie Schmolkové. \n\nAčkoliv chtěl původně studovat matematiku a fyziku, na gymnáziu ho natolik zaujala přednáška psychologa z Výzkumného ústavu psychiatrického, že se rozhodl pro studium psychologie. Po ukončení studia v roce 1969 působil nejprve jako odborný asistent na katedře psychologie Filosofické fakulty Univerzity Karlovy v Praze a posléze od roku 1978 jako poradce v pražské manželské poradně, tehdy jediné v českých zemích. Od roku 2007 je vedoucím této poradny.\n\n"}
{"id": "786917", "url": "https://cs.wikipedia.org/wiki?curid=786917", "title": "Modista", "text": "Modista\n\nModista, v ženské podobě modistka, je povolání, které se zabývá zejména výrobou klobouků podle vlastního návrhu, ale také navrhováním a výrobou baretů, čepic, rukavic, šatových ozdob, svatebních doplňků apod., případně jejich prodejem a opravami. V dnešní době je povolání modisty málo časté, ale dříve bylo poměrně obvyklé. Známou modistkou byla například manželka profesora Karlovy univerzity Františka Němečka, autora prvního Mozartova životopisu.\n\nPovolání modistky / modisty vzniklo ve Francii a své jméno získalo podle Rosi Bertinové zvané Modisto, jež byla módní dodavatelkou královny Marie Antoinety. \n"}
{"id": "786922", "url": "https://cs.wikipedia.org/wiki?curid=786922", "title": "Bez ohňů je underground", "text": "Bez ohňů je underground\n\nBez ohňů je underground je koncertní album skupiny The Plastic People of the Universe. Nahrávání alba probíhalo 4. prosince 1992 v pražském klubu Roxy. Album vyšlo na audiokazetě ještě v prosinci 1992 a na CD počátkem roku 1993. Koncert proběhl u příležitosti vydání knihy \"Bez ohňů je underground\", jejíž autorem je Mejla Hlavsa v rozhovoru s Janem Pelcem. Pro tuto příležitost byla obnovena skoro celá původní sestava skupiny (Hlavsa, Jernek, Števich). Původní bubeník Josef Brabec se vystoupení nezúčastnil. Na albu zazněla i jedna z prvních autorských skladeb skupiny s názvem „Modrý autobus“.\n\n\n"}
{"id": "786925", "url": "https://cs.wikipedia.org/wiki?curid=786925", "title": "Ultimates", "text": "Ultimates\n\nThe Ultimates je fiktivní tým superhrdinů z komiksových příběhů publikovaných vydavatelstvím Marvel Comics. Příběh vytvořili spisovatel Mark Millar a výtvarník Bryan Hitch. Poprvé byl představen v \"The Ultimates #1\" v březnu 2002. Je součástí projektu \"Ultimate Marvel\". Jedná se o moderní zpracování klasického týmu superhrdinů Avengers.\n\nPrvní série The Ultimates měla charakter limitované edice o třinácti číslech, které byly vydány v USA v období od března 2002 do dubna 2004. Příběh vycházel z alternativní historie původních postav.\n\nDruhá série, nazvaná \"The Ultimates 2\", čítala opět třináct čísel vydaných od prosince 2004 do května 2007. V této sérii se tým musí vypořádat s bojem proti terorismu. Millar se sám zmínil, že největší rozdíl mezi Avengers a Ultimates je ten, že Avengers byl tým superhrdinů bojující proti superpadouchům, zatímco Ultimates mají mnohem běžnější (lidštější) charakter.\n\nV listopadu 2007 byla vydána kniha \"Ultimate Saga\". Třetí série \"The Ultimates 3\" byla vydána v období od prosince 2007 do září 2008. Autoři této série byli spisovatel Jeph Loeb a ilustrátor Joe Madureira. Série vyvrcholila v crossoveru \"Ultimatum\", který napsal Jeph Loeb a ilustroval David Finch.\n\nK původním sériím byla vydávána i řada vlastních sérií jednotlivých postav. Původní autoři se vrátili s krátkými příběhy v měsíčníku \"Ultimate Comics: Avengers\", kterého vydali 24 čísel v období srpen 2009 až červenec 2011.\n\nV letech 2010 a 2011 byla vydávána nová série s názvem \"Ultimate Comics: New Ultimates\". Jejími autory byli Jeph Loeb a Frank Cho.\n\nOd září 2011 je vydávána série \"'Ultimate Comics: The Ultimates\". Původními autory byli Jonathan Hickman a Esad Ribic, ale od čísla třináct je nahradil Sam Humphries s různými kreslíři. Série čítá třicet čísel. Děj vyvrcholil v crossoveru \"Cataclysm\" (leden-únor 2014).\n\nPo událostech z crossoveru \"Cataclysm\" je pro Ultimate Marvel NOW! připravena série \"All-New Ultimates\", jejími autory jsou Michel Fiffe a Amilcar Pinna.\n\nProjekt Ultimates přináší úplně jiné pojetí klasických hrdinů Avengers. Superhrdinové mají mnohem více lidštější problémy. Tony Stark je zde excentrický miliardář, avšak také alkoholik. Thor je levicový aktivista stojící proti nemorálnímu kapitalismu, korporacím a zbraním. Navíc je považován za blázna, který si své božství vymyslel. Steve Rogers je cizincem v nové době, který se musí vyrovnat s faktem, že si jeho nejlepší kamarád vzal jeho snoubenku, a také s tím, že každý koho znal je buď starý nebo již mrtvý. Bruce Banner je labilní vědec, který se jen těžko pere se stresem a s rozchodem se svou manželkou. Henry a Janet Pymovi jsou zase manželé ve vážné krizi.\nGenerál Nick Fury (Ultimate zpracování) sestaví pod záštitou agentury S.H.I.E.L.D. a s podporou vlády Spojených států amerických speciální tým, do kterého naverbuje Stevena Rogerse (Captain America), Henryho a Janet Pymovi (Giant-Man a Wasp), vědce Bruce Bannera (Hulk) a Tonyho Starka (Iron Man). S týmem postupně spolupracují i superhrdinové Thor (Ultimate zpracování), Quicksilver a Scarlet Witch, a také agenti S.H.I.E.L.D. Clinton Barton (Hawkeye) a Natalia Romanova (Black Widow). Jejich společnými nepřáteli jsou agresivní mimozemšťané Chitauri. \n\nVe druhé linii je popsáno, jak se vědec Bruce Banner infikuje \"sérem supervojáka\" a probudí v sobě Hulka, který poté propadne nekontrolovatelné agresivitě a bezhlavému ničení.\n\nRok po událostech první série se proti týmu vznese všeobecná nevole obyčejných lidí, a to hlavně proto, že se dozvědí, že Hulk byl členem Ultimates. Také se roznesou nelichotivé pomluvy vůči Thorovi, což má nasvědomí jeho bratr Loki, který podporuje tým anti-amerických superpadouchů \"Liberators\". Ti se s pomocí Black Widow, která zradila S.H.I.E.L.D., pokusí zatknout Ultimates. Ve finální bitvě proti sobě stojí Ultimates s podporou bojovníků z Asgardu (Thorův domácí svět) proti Liberators. \n\nTřetí série se točí kolem vyloučení Giant-Mana z týmu, kvůli případu ohledně zveřejnění nahrávky sexu mezi Tonym Starkem a Black Widow. Zrádný Ultron robot navíc převezme identitu hrdiny Yellowjacket a pokusí se vytvořit své robotické duplikáty. Celý plán řídí superpadouch Doctor Doom.\n\nOsm měsíců po událostech z crossoveru \"Ultimatum\" tým Ultimate Defenders ukradnou Thorův Mjöllnir, navíc se v New Yorku objeví Loki a Enchantress. Členy ultimates zde jsou Captain America, Thor, Valkerie, Hawkeye, Black Panther, Shanna, Ka-Zar a Princess Zarda. \n\nObměněný tým ve složení Nick Fury, Iron Man, Thor, Spider-Woman a Spider-Man (a postupně i další) se musí vypořádat hned se dvěma superhrdinskými hrozbami. První mají na svědomí bratři Xorn a Zorn, a druhou sám Reed Richards. Výsledkem je zničení Asgardu i agentury S.H.I.E.L.D. Finální bitva mezi Ultimates Reedem Richardsem rozhodne o osudu lidstva. Série končí v crossoveru \"Cataclysm\", kde se Ultimates musí spojit s Reedem Richardsem, aby orazili Galactuse, požírače světů.\n\nV České republice vydávají komiksové knihy Ultimates nakladatelství BB/art a Crew.\n\n\nPříběhy Ultimates vedly roku 2006 k natočení dvou animovaných filmů \"Ultimate Avengers\" a \"Ultimate Avengers 2\".\n\n"}
{"id": "786926", "url": "https://cs.wikipedia.org/wiki?curid=786926", "title": "Dámské lodičky", "text": "Dámské lodičky\n\nDámské lodičky je typ lehké obuvi s podpatkem, kterou nosí zejména ženy. Obvykle má také hluboké vykrojení, které odhaluje nárt nohy a úzkou špičku (u některých modelů však bývá špička otevřená). Lodičky s podpatkem vyšším než 10 cm se označují jako high heels.\n\nObuv podobná lodičkám se patrně vyvinula zkrácením jezdeckých bot na vysokém podpatku, které byly odznakem vyšší společenské třídy a svému majiteli zvyšovala prestiž a důležitost. Pro nošení u dvora však nebyly jezdecké boty příliš pohodlné, proto si francouzský král Ludvík XIV. nechal ušít střevíce s podpatkem vysokým 10 cm, které se tvarem podobaly dnešním lodičkám.\n\nLodičky se staly nejen odznakem vyšší společnosti, ale také marnivosti a například američtí puritáni nedovolovali ženám nosit lodičky, protože je považovali za ďáblův nástroj. Vydali tzv. podpatkový zákon, který ženám zakazoval nosit tuto obuv. Pokud se žena i přesto opovážila obout lodičky, byla prohlášena za čarodějnici a byla upálena.\n\nVelký rozmach nošení lodiček nastal po roce 1860, kdy se začaly šít strojově a vznikly první továrny vyrábějící tento druh obuvi. Tím klesla jejich výrobní cena a lodičky si mohli pořídit i méně majetní lidé. Ve 20. století se lodičky staly doslova masovou záležitostí a staly se nejrozšířenější typem dámských bot.\n\n"}
{"id": "786928", "url": "https://cs.wikipedia.org/wiki?curid=786928", "title": "Bassaxofon", "text": "Bassaxofon\n\nBassaxofon je jedním z největších nástrojů v saxofonové rodině. Jedná se o první veřejně představený saxofon, Adolphe Sax ho představil v Bruselu v roce 1841. Bassaxofon není moc používaný.\n"}
{"id": "786935", "url": "https://cs.wikipedia.org/wiki?curid=786935", "title": "Šoulet", "text": "Šoulet\n\nŠoulet je židovské jídlo, které se připravuje z luštěnin jako jsou fazole, cizrna, sója, hrách. Lze také přidat kroupy.\n\nLuštěniny je třeba nejprve uvařit a propláchnout. Očištěná a nadrobno nakrájená cibule se na trošce oleje usmaží dozlatova. Rozmačkaný česnek se vmíchá do luštěnin. Lze také přidat koření podle chuti. Do vymaštěného pekáče se vlije osmažená cibule a vloží se do něj luštěniny. Pokrm se peče přibližně při teplotě 190 °C.\n\n"}
{"id": "786939", "url": "https://cs.wikipedia.org/wiki?curid=786939", "title": "Ivan Vodochodský", "text": "Ivan Vodochodský\n\nIvan Vodochodský (* 26. června 1963 Praha) je český kuchař, herec a moderátor, v letech 2012 až 2016 zastupitel Královéhradeckého kraje, od května 2014 člen Rady Českého rozhlasu.\n\nPo základní škole se vyučil kuchařem. Hlásil se také na DAMU, kde ho však nepřijali. Po vojně hrál chvíli v Divadle Vítězného Února v Hradci Králové. V roce 1989 se oženil se svou ženou Dášou. Roku 1990 se jim narodila dcera Tereza. \n\nV současné době moderuje pořad o vaření na vlnách rádia Frekvence 1. Účinkuje také v pořadu Rady ptáka Loskutáka na TV Nova. Účinkuje v muzikálech \"Krysař\" a \"Galileo\" v Divadle Kalich v Praze.\n\nV komunálních volbách v roce 2010 kandidoval jako nestraník na kandidátce Volby pro město a byl zvolen zastupitelem statutárního města Hradce Králové. O čtyři roky později však funkci neobhájil. V krajských volbách v roce 2012 kandidoval na 20. místě kandidátky subjektu Koalice pro Královéhradecký kraj jako nestraník za Volbu pro město. Díky 995 preferenčním hlasům se posunul na konečné 7. místo a byl tak zvolen zastupitelem Královéhradeckého kraje.\n\nV květnu 2014 byl zvolen Poslaneckou sněmovnou PČR členem Rady Českého rozhlasu. V krajských volbách v roce 2016 obhajoval jako nestraník za VPM v rámci subjektu \"\"Koalice pro Královéhradecký kraj\" (tj. KDU-ČSL, HDK a VPM)\" post krajského zastupitele, ale neuspěl.\n\n"}
{"id": "786940", "url": "https://cs.wikipedia.org/wiki?curid=786940", "title": "Maggie Stiefvaterová", "text": "Maggie Stiefvaterová\n\nMaggie Stiefvaterová (* 18. listopadu 1981, Harrisonburg, Virginie) je americká spisovatelka. Píše fantasy romány převážně pro mládež.\n\nMaggie, rodným jménem Heidi, se narodila 18. listopadu 1981 v Harrisonburgu ve Virginii. Vystudovala Mary Washington College, obor historie.\n\nPsaní, hudbě a umění se začala věnovat, když jí bylo 22 let. Hraje na klavír, flétnu, dudy a harfu. \nJejí knihy jsou o vílách (série \"Books of Faerie\"), vlkodlacích (série \"Vlci z Mercy Falls\") a dalších (nejen) nadpřirozených bytostech. Kromě psaní je Maggie také vášnivou čtenářkou a hraje na mnoho hudebních nástrojů (např. na dudy, harfu nebo klavír).\n\nV současné době žije Maggie ve Virginii. Je vdaná a má dvě děti, dva neurotické psy, a také nepříčetnou kočku. Jak sama uvádí, vedou tam život hipíků.\nZajímavostí je, že má ráda stará auta a jedno takové dokonce vlastní. Je to Camaro z roku 1973 a jmenuje se \"Loki\".\n\nJejí knižní prvotina, román \"\" vyšel v roce 2008. Do povědomí čtenářů se však dostala až v roce 2009 s románem \"Mrazení\" (\"Shiver\"), který je prvním románem z trilogie \"Vlci z Mercy Falls\" a který se dlouhou dobu držel mezi nejprodávanějšími tituly žebříčku The New York Times (přes 40 týdnů) nebo Publishers Weekly.\n\nCelá trilogie pojednává o vztahu mezi Grace a Samem.\nGrace Sama pozorovala už od dětství. Netušila však, že vlk se žlutýma očima, kterým je tolik fascinována, se v létě mění v mladého muže, který se zanedlouho stane nedílnou součástí jejího života. Ovšem doba, na kterou se Sam mění v člověka je rok od roku kratší a mladým milencům nezbývá, než se pokusit zvrátit osud, který hraje proti nim. Když už to vypadá, že by konečně mohli být spolu napořád, začne do lesů utíkat ve vlčím kožichu Grace. Když se do toho zapojí i lovci z Mercy Falls, kteří chtějí vlky vyvraždit, Sam musí začít jednat, aby svou dívku zachránil před jistou smrtí.\n\n\nDeirdre Monaghan a James Morgan jsou nejlepší přátelé a také skvělí muzikanti. Deirdre zjišťuje, že má dar vidět víly. Spolu s Jamesem odcházejí ze střední školy a po hlavě se vrhají do nebezpečného světa víl.\n\n\n\n"}
{"id": "786941", "url": "https://cs.wikipedia.org/wiki?curid=786941", "title": "Carmen Justová", "text": "Carmen Justová\n\nCarmen Justová (* 23. červenec 1990 Ostrov nad Ohří) je česká modelka a II. Česká vicemiss 2010.\n\nPochází ze Sokolova. V letech 2005–2009 studovala na gymnáziu v Sokolově. Poté studuje na Pedagogické fakultě Západočeské univerzity v Plzni bakalářský obor Tělesná výchova a sport.\n\nV roce 2010 se přihlásila do soutěže krásy Česká Miss a stala se II. Českou vicemiss a ještě získala titul \"Česká Miss Vitalita 2010\". Poté nás reprezentovala na mezinárodní ekologické soutěži Miss Earth ve Vietnamu. Její šaty od návrhářky Jany Berg (jedny byly z polyuretanové pěny, která se vyrábí z recyklovaných pet lahví) ocenila porota v soutěži \"Best in Long Gown\" (\"Večerní šaty\") mezi pět nejlepších šatů, dostala se tedy do TOP 5 a v soutěži \"Best in Swimsuit\" se umístila také v TOP 5. Celkově se probojovala jako semifinalistka do TOP 14.\n\n"}
{"id": "786943", "url": "https://cs.wikipedia.org/wiki?curid=786943", "title": "Adolphe Sax", "text": "Adolphe Sax\n\nAntoine-Joseph Adolphe Sax (6. listopadu 1814 − 4. února 1894) byl belgický designér hudebních nástrojů, hudebník (hrál na flétnu a klarinet) a vynálezce saxofonu, který byl po něm též pojmenován. Jeho otec Charles-Joseph Sax byl také designér hudebních nástrojů. Ve svých dvaceti letech zdokonalil basklarinet, což byl jeho první patent.\n\n"}
{"id": "786944", "url": "https://cs.wikipedia.org/wiki?curid=786944", "title": "Erich Zöllner", "text": "Erich Zöllner\n\nErich Zöllner (25. června 1916, Vídeň – 11. prosince 1996 tamtéž) byl rakouský historik.\n\nV letech 1953 až 1986 byl profesorem rakouských dějin na vídeňské univerzitě a v letech 1974 až 1985 prezidentem \"Institut für Österreichkunde\". Byl uznávaným historikem v oblasti rakouských dějin 2. poloviny 20. století.\n\n\n\n\n"}
{"id": "786945", "url": "https://cs.wikipedia.org/wiki?curid=786945", "title": "Václav Motlík", "text": "Václav Motlík\n\nVáclav Motlík (14. ledna 1914 – ???) byl český a československý politik Komunistické strany Československa a poslanec České národní rady a Sněmovny národů Federálního shromáždění za normalizace.\n\nK roku 1969 se uvádí bytem Horšice (okres Plzeň-jih), původní profesí jeřábník. Absolvoval základní školu a dvouletou ekonomickou zemědělskou školu. Byl předsedou JZD \"Velký říjen\" v Horšicích. Byl nositelem titulu Vynikající pracovník socialistického zemědělství a Budovatel socialistického zemědělství. Byl členem představenstva Okresního zemědělského sdružení Plzeň-jih, výboru ZO KSČ a místopředsedou přípravného výboru HD v Přešticích.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do konce funkčního období, tedy do voleb roku 1971. Déle působil v ČNR, kde obhájil mandát ve volbách roku 1971 a zasedal v ní do voleb roku 1976.\n\n"}
{"id": "786946", "url": "https://cs.wikipedia.org/wiki?curid=786946", "title": "Petra Kamínková", "text": "Petra Kamínková\n\nPetra Kamínková, rozená Drajzajtlová, (* 19. ledna 1973, Olomouc) je česká sportovkyně – atletka, běžkyně, jejíž specializací jsou dlouhé tratě.\n\nSpolečně s Ivanou Sekyrovou patří v současnosti mezi nejlepší české vytrvalostní běžkyně..\n\nSe sportem začínala na základní škole. Nejdříve hrála basketbal. Atletice se začala věnovat od 12 let. V počátcích běhala střední tratě (800 m, 1500 m), později v juniorské kategorii také běh na 3000 metrů. Roku 1991 dokončila studium na Střední průmyslové škole strojnické Olomouc.\n\nJejím domovským klubem je AK Olomouc. Jde o majitelku 40 republikových titulů z různých vytrvaleckých tratí. Jednou se stala mistryní České republiky na trati 1500 metrů, sedmkrát se stala mistryní České republiky na trati 5000 metrů a desetkrát vybojovala titul na dvojnásobné trati, běhu na 10 000 metrů..\n\nV roce 2001 (1.16:07), 2009 (1.15:17) a 2010 (1.19:54) se stala mistryní ČR v půlmaratonu. V letech 1999 – 2009 jedenáctkrát v řadě zvítězila v silničním běhu na 10 km Běchovice – Praha.\n\n40 mistrovských titulů Petry Kamínkové: \n\n\"(ke konci roku 2013)\"\n\nV roce 2004 měla splněný mírnější B limit na letní olympijské hry v Athénách. Tehdy však nakonec do řecké metropole neodcestovala, když Anna Pichrtová díky uzavření sňatku změnila občanství ze slovenského na české a s lepším časem jela ona. V lednu roku 2005 prodělala artroskopickou operaci kolena.\n\nTvrdou přípravu, kterou absolvovala v Tatrách na následující olympijské hry v Pekingu zhatilo zranění. V roce 2012 se česká běžkyně měla pokusit splnit limit na letní olympijské hry do Londýna na maratonském závodě 22. dubna v Curychu. Do Švýcarska však nakonec ze zdravotních důvodů (nedostatek železa v krvi), se kterými bojuje od prosince roku 2011 neodjela. Její šance na splněný limitu rovněž zmenšila Ivana Sekyrová 15. dubna při své premiéře na maratonské trati v nizozemském Rotterdamu. 42,195 km totiž zvládla v čase 2.34:23, čímž s více než dvouminutovou rezervou splnila přísnější kvalifikační A limit MOV/IAAF (2.37:00).\n\n\n"}
{"id": "786951", "url": "https://cs.wikipedia.org/wiki?curid=786951", "title": "Marie Návorková", "text": "Marie Návorková\n\nMarie Návorková (* 5. prosince 1935) byla česká a československá politička Komunistické strany Československa, poslankyně České národní rady a Sněmovny národů Federálního shromáždění za normalizace.\n\nK roku 1969 se uvádí jako původním povoláním dělnice, bytem České Budějovice. Absolvovala základní školu a pracovala jako dělnice v podniku Koh-i-noor. Byla předsedkyní Závodní organizace KSČ, celozávodního výboru a členkou předsednictva Okresního výboru KSČ. Pracovala jako funkcionářka Československého svazu mládeže.\n\nPo provedení federalizace Československa usedla v lednu 1969 do Sněmovny národů Federálního shromáždění. Nominovala ji Česká národní rada, v níž rovněž zasedala. Ve federálním parlamentu zasedala do konce funkčního období, tedy do voleb roku 1971.\n\n"}
{"id": "786953", "url": "https://cs.wikipedia.org/wiki?curid=786953", "title": "Karel Neubert (politik)", "text": "Karel Neubert (politik)\n\nKarel Neubert (27. dubna 1915 - říjen 1997) byl český a československý politik Komunistické strany Československa, poslanec České národní rady a Sněmovny národů a Sněmovny lidu Federálního shromáždění za normalizace.\n\nV rámci komunistické mocenské elity patřil mezi funkcionáře, kteří se do vedoucích postů vypracovali z dělnického prostředí. Členem KSČ byl od roku 1945. K roku 1969 se uvádí bytem Brno, původní profesí dělník. Vyučil se strojním zámečníkem a pracoval jako dělník, později jako podnikový ředitel Závodů Gustava Klimenta v Třebíči-Borovině. V roce 1964 byl zvolen předsedou KNV pro Jihomoravský kraj a tuto funkci zastával i v době svého nástupu do parlamentu. Funkci předsedy KNV zastával do roku 1969.\n\nDržel i četné stranické posty. V letech 1969-1981 byl vedoucím tajemníkem jihomoravského Krajského výboru KSČ. XII. sjezd KSČ ho zvolil za kandidáta Ústředního výboru Komunistické strany Československa. Do stejné funkce ho zvolil i XIII. sjezd KSČ. Členem ÚV KSČ se stal převodem k 31. srpnu 1968 a v této funkci ho potvrdil XIV. sjezd KSČ, XV. sjezd KSČ a XVI. sjezd KSČ. Od srpna 1968 do dubna 1969 byl členem Předsednictva ÚV KSČ a od listopadu 1968 do května 1971 členem Byra KSČ pro řízení stranické práce v českých zemích. V roce 1956 a znovu 1975 mu byl udělen Řád práce, v roce 1973 Řád Vítězného února a roku 1980 Řád republiky.\n\nBěhem Pražského jara v roce 1968 byl jako předseda jihomoravského KNV stoupencem československé trojfederace, tedy spolkového státu složeného ze tří částí - Čech, Moravy (a Slezska) a Slovenska. Tento projekt nebyl realizován a převládl koncept dvoučlenné federace. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve volbách roku 1971 přešel do Sněmovny lidu (volební obvod Jihomoravský kraj) a mandát v ní obhájil ve volbách roku 1976 (obvod Brno-město-severovýchod) a volbách roku 1981.\n"}
{"id": "786955", "url": "https://cs.wikipedia.org/wiki?curid=786955", "title": "Marc S. Ellenbogen", "text": "Marc S. Ellenbogen\n\nProf. Marc S. Ellenbogen (* 6. února 1963 v Heidelbergu) je americký podnikatel, diplomat a filantrop, který je předsedou správní rady The Global Panel Foundation, prezidentem The Prague Society a bývalým místopředsedou poradního sboru americké Demokratické strany.\n\nV roce 2009 byl Marc S. Ellenbogen nominován americkým prezidentem Barackem Obamou na funkci amerického velvyslance v Bulharsku.\n\nMarc S. Ellenbogen taktéž už mnoho let vynakládá ve střední a východní Evropě nemalé úsilí v boji proti korupci.\n\n"}
{"id": "786956", "url": "https://cs.wikipedia.org/wiki?curid=786956", "title": "National League A 2011/2012", "text": "National League A 2011/2012\n\nŠvýcarská hokejová liga – sezóna 2011/2012 byla 74. ročníkem této soutěže. Vítězem se stal tým ZSC Lions.\n\n\n\n\n\n\n\n Oficiální stránky ligy\n"}
{"id": "786958", "url": "https://cs.wikipedia.org/wiki?curid=786958", "title": "Jan Neumann", "text": "Jan Neumann\n\nJan Neumann (19. září 1920 - ???) byl český a československý politik Československé strany socialistické, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí původní profesí účetní, bytem Brno. Absolvoval obchodní školu a kurz státního účetnictví na právnické fakultě. Pracoval jako vnitropodnikový kontrolor v družstvu \"Konekta\" Brno. Byl poslancem KNV pro Jihomoravský kraj, členem krajské zdravotní komise a Městského výboru Národní fronty a předsedou krajského protialkoholního sboru. Bylo mu uděleno vyznamenání Za zásluhy o výstavbu.\n\nPo provedení federalizace Československa usedl v lednu 1969 do Sněmovny národů Federálního shromáždění. Nominovala ho Česká národní rada, v níž rovněž zasedal. Ve federálním parlamentu zasedal do konce funkčního období, tedy do voleb roku 1971.\n\n"}
{"id": "786969", "url": "https://cs.wikipedia.org/wiki?curid=786969", "title": "Karel Novák (politik KSČ)", "text": "Karel Novák (politik KSČ)\n\nKarel Novák byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v březnu 1971. Do federálního parlamentu ho nominovala Česká národní rada, kde rovněž zasedal dodatečně (od prosince 1970). Ve FS setrval do konce funkčního období, tedy do voleb roku 1971. Při nástupu do ČNR byl uveden jako „\"zkušený funkcionář, osvědčil se v různých hospodářských funkcích nejen odborně, ale i politicky. V letech 1968 - 1969 svými postoji prokázal, že jde o politicky zkušeného a čestného funkcionáře\"“.\n\n14. sjezd KSČ zvolil Karla Nováka za kandidáta Ústředního výboru Komunistické strany Československa.\n"}
{"id": "786970", "url": "https://cs.wikipedia.org/wiki?curid=786970", "title": "Tereza Budková", "text": "Tereza Budková\n\nTereza Budková (* 24. září 1990, Tábor) je česká modelka a I. vicemiss v soutěži krásy Česká Miss za rok 2009.\n\nPochází ze Sezimova Ústí. V letech 2006-2010 studovala na Gymnáziu Pierra de Coubertina v Táboře. Od října 2010 studovala česká jazyk a základy společenských věd na Pedagogické fakultě Univerzity Karlovy v Praze. Navštěvovala také IJV – Institut jazykového vzdělávání v Praze. Od října 2012 studovala na Policejní akademii České republiky a předpokládaný rok ukončení studia byl rok 2015.\n\nV roce 2009 se přihlásila do soutěže krásy Česká Miss a stala se \"I. česká vicemiss 2009\" a ještě získala tituly \"Česká Miss Internet\", \"Blesk Česká Miss Čtenářů\" a \"Česká Miss Posluchačů Frekvence 1\". Poté Českou republiku reprezentovala na mezinárodní ekologické soutěži krásy Miss Earth 2009 na Filipínách, velké finále se konalo 22. listopadu 2009. Šaty měla od módní návrhářky Jiřiny Tauchmanové. Získala titul \"Miss Photogenic\" a \"Miss Best in Eco-Design Wear\". Dále se zúčastnila prvního ročníku československé soutěže Face Of the Year, kde obsadila třetí místo a vyhrála internetové hlasování.\n\nJako modelka pracuje převážně v Německu a Španělsku.\n"}
{"id": "786971", "url": "https://cs.wikipedia.org/wiki?curid=786971", "title": "Vasilij Ciblijev", "text": "Vasilij Ciblijev\n\nVasilij Vasiljevič Ciblijev ( , * 20. února 1954 Orechovka, Krymská oblast, Ukrajinská SSR, SSSR) je bývalý sovětský (resp. od 1992 ruský kosmonaut, v letech 1987–1998 člen oddílu kosmonautů Střediska přípravy kosmonautů J. A. Gagarina. Podnikl dva kosmické lety, vždy šlo o dlouhodobé pobyty na vesmírné stanici Mir. Celkem strávil ve vesmíru 381 dní, 15 hodin a 53 minut, provedl 6 výstupů do vesmíru, které trvaly celkem 19 hodin a 14 minut. Po odchodu z oddílu kosmonautů zůstal ve Středisku přípravy kosmonautů, v letech 2003–2009 jako jeho náčelník. \n\nVasilij Ciblijev pochází z krymské vesnice Orechovka, je ruské národnosti. Roku 1975 absolvoval Charkovskou vojenskou vysokou leteckou školu. Poté sloužil ve východním Německu u 626. stíhací letecké divize. Roku 1980 byl přeložen k 119. stíhací letecké divizi Oděského vojenského okruhu.\n\nRoku 1987 se zúčastnil výběru do oddílu kosmonautů Střediska přípravy kosmonautů J. A. Gagarina (CPK). Dne 26. března 1987 byl Meziresortní komisí doporučen k přípravě a 23. července 1987 se stal členem oddílu kosmonautů CPK. Absolvoval dvouletou všeobecnou kosmickou přípravu, v jejíž závěru mu byla v červenci 1989 přiznána kvalifikace „zkušební kosmonaut“ (). \n\nZačal se připravovat k letům na stanici Mir. V květnu 1991 byl jmenován velitelem záložní posádky kazašské návštěvní expedice (Ciblijev, Lavejkin, Musabajev), po dvou měsících byl sloučen kazašský let s programem AustroMir a posádka rozpuštěna.\n\nOd října 1992 s Jurijem Usačovem tvořil záložní posádku 13. základní expedice na Mir. Po startu 13. expedice v lednu 1993 se dvojice Ciblijev, Usačov začala připravovat na let na Mir jako posádka 14. expedice. Do vesmíru odstartovali z Bajkonuru 1. července 1993 na palubě Sojuzu TM-17. Letěl s nimi též Jean-Pierre Haigneré (program Altaïr). Na stanici vystřídali Gennadije Manakova a Alexandra Poleščuka, se kterými se po třech týdnech na Zem vrátil Haigneré. Dvojice Ciblijev, Usačov pracovala na Miru do ledna 1995, kdy předala Mir členům 15. expedice a 14. ledna přistáli po 196 dnech, 17 hodinách a 45 minutách letu. Během mise kosmonauti podnikli pět výstupů do vesmíru v celkové délce 14 hodin a 15 minut. Současně od června 1993 do března 1994, vzhledem ke kosmickému letu jen formálně, zastával funkci zástupce náčelníka 1. správy (pro přípravu kosmonautů) CPK.\n\nV únoru 1995 se stal na tři roky zástupcem velitele oddílu kosmonautů CPK. O dva měsíce později byl jmenován velitelem záložní posádky 21. základní expedice na Mir, v posádce s ním byli Alexandr Lazutkin a od června John Blaha. Po startu 21. expedice v únoru 1996 se dvojice Ciblijev, Lazutkin s Reinholdem Ewaldem začala připravovat na let na Mir jako posádka 23. expedice. \n\nSoučasně s přípravou ke kosmickému letu studoval na Moskevské státní univerzitě geodézie a kartografie (), studium dokončil roku 1997.\n\nTrojice Ciblijev, Lazutkin, Ewald se k Miru vydala 10. února 1997 v kosmické lodi Sojuzu TM-25. Evald se po necelých třech týdnech vrátil s ruskými členy předešlé, 22. expedice, zatímco Američan Jerry Linenger zůstal s nováčky na Miru. Jejich let byl mimořádně obtížný a plný potíží. Nehody začaly 23. února požárem, který posádka úspěšně zlikvidovala. V polovině dubna únik (toxické) kapaliny z chladicího zařízení způsobil zvýšení teploty v částech stanice až na 30 °C. \n\n29. dubna Ciblijev s Linengerem vystoupil na povrch stanice, aby sejmuli vzorky vystavené vlivu otevřeného vesmíru, výstup trval 4 hodiny a 59 minut. V květnu 1997 stanici navštívil raketoplán Atlantis (mise STS-84). K nejzávažnější nehodě došlo 25. června 1997, kdy při přeparkovávání nákladní lodi Progress M-34 došlo k její srážce se stanicí. Modul Spektr byl následkem srážky dehermetizován a vyřazen z činnosti. Stanice tím ztratila nejmodernější modul, připojený před dvěma lety a 40 % elektrické energie. Problémy s dodávkou elektřiny přetrvávaly ještě řadu týdnů. V srpnu dorazila nová posádka a 18. srpna 1997 se Ciblijev s Lazutkinem mohli vrátit na Zem. jejich mise trvala 184 dnů, 22 hodin a 8 minut.\n\nCiblijev odešel z oddílu kosmonautů 19. června 1998, poté co byl jmenován zástupcem náčelníka 1. správy (pro přípravu kosmonautů) Střediska přípravy kosmonautů (CPK) vojenského letectva Ruské federace. V dubnu 2000 povýšil na zástupce náčelníka CPK a v září 2003 se stal náčelníkem CPK. Roku 2003 rovněž získal vědeckou hodnost kandidát technických věd. V čele Střediska přípravy kosmonautů stál do roku 2009, kdy byl tento vojenský útvar zrušen a předal svůj majetek i zaměstnance stejnojmenné nově vzniklé civilní organizaci podřízené Roskosmosu.\n\nKoncem roku 2009 odešel z armády a studoval na Ruské akademii státní služby () obor státní a municipální správa.\n\nVasilij Ciblijev je ženatý, má syna a dceru.\n\n"}
{"id": "786974", "url": "https://cs.wikipedia.org/wiki?curid=786974", "title": "Václav Novotný (politik KSČ)", "text": "Václav Novotný (politik KSČ)\n\nVáclav Novotný (29. září 1924 - ???) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí bytem Příbram, původní profesí dělník. Absolvoval základní školu, pracoval jako horník v n. p. \"Uranové doly\", Příbram. Byl členem Oborové komise ROH pro uranový průmysl.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Setrval zde do konce funkčního období, tedy do voleb roku 1971.\n"}
{"id": "786976", "url": "https://cs.wikipedia.org/wiki?curid=786976", "title": "Zdeněk Onderek", "text": "Zdeněk Onderek\n\nZdeněk Onderek (* 18. prosince 1943) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nK roku 1969 se uvádí bytem Ostrava, původní profesí dělník. Absolvoval střední průmyslovou hutní školu s maturitou a pracoval jako mistr v n. p. Nová huť Klementa Gottwalda Ostrava-Kunčice. Byl funkcionářem ČSM a předsedou celozávodního výboru ČSM.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Setrval zde do prosince 1969.\n"}
{"id": "786998", "url": "https://cs.wikipedia.org/wiki?curid=786998", "title": "Zlobice (rozcestník)", "text": "Zlobice (rozcestník)\n\nZlobice má více významů\n\n"}
{"id": "786999", "url": "https://cs.wikipedia.org/wiki?curid=786999", "title": "Římskokatolická farnost Budišov nad Budišovkou", "text": "Římskokatolická farnost Budišov nad Budišovkou\n\nŘímskokatolická farnost Budišov nad Budišovkou je územní společenství římských katolíků s farním kostelem Nanebevzetí Panny Marie ve Budišově nad Budišovkou.\n\n\n"}
{"id": "787000", "url": "https://cs.wikipedia.org/wiki?curid=787000", "title": "Rudolf Pacovský", "text": "Rudolf Pacovský\n\nRudolf Pacovský (10. července 1921 - ???) byl český a československý odborář, politik Komunistické strany Československa, poslanec České národní rady a Sněmovny národů Federálního shromáždění na počátku normalizace. Po roce 1970 odstaven z politických funkcí.\n\nK roku 1969 se uvádí bytem Praha, původní profesí obchodní příručí. Absolvoval střední školu a pracoval jako tajemník ÚRO a předseda přípravného výboru České rady odborových svazů. Byl nositelem vyznamenání Za zásluhy o výstavbu.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Setrval zde do července 1970. Během pražského jara v roce 1968 patřil mezi stoupence reformního proudu, po invazi vojsk Varšavské smlouvy do Československa se po jistou dobu snažil přizpůsobit změněným mocenským poměrům. Po nástupu normalizace se ovšem stal obětí čistek. Jeho kariéra v odborovém hnutí skončila 21. května 1970.\n"}
{"id": "787003", "url": "https://cs.wikipedia.org/wiki?curid=787003", "title": "Mein Teil", "text": "Mein Teil\n\n\"Mein Teil\" (něm. Můj díl) je singl německé industrial metalové skupiny Rammstein. Byl vydán 26. července 2004.\n\nSkladba je inspirována příběhem kanibala Armina Meiwese. Basista Oliver Riedel se k tomu vyjádřil: \"\"Jeden z členů přinesl do studia noviny a v nich měl příběh o kanibalovi. Byli jsme fascinováni, šokováni a pobaveni zároveň\"\". Zpěvák Till Lindemann uvedl: \"\"Bylo to tak fascinující, že jsme o tom museli napsat píseň\"\".\n\nPíseň byla natolik kontroverzní, že přitahovala velkou pozornost médií v celém Německu. Skladba byla označena jako Kanniblen Song, což jí pomohlo k tomu, aby se vyhoupla na druhé místo německých žebříčků hitparád. Skladba je hrána téměř na všech koncertech skupiny, má i své místo na DVD Völkerball a na kompilaci Made in Germany 1995-2011.\n\nBěhem živého vystoupení se Till objevuje v kuchařské čepici, krví potřísněné zástěře a s mikrofonem, ke kterému je připevněn velký řeznický nůž. Poté vytáhne obrovský hrnec. Klávesista Christian Lorenz se objeví v tomto hrnci a hraje na klávesy. Poté Till vezme plamenomet a začne nahřívat spodek hrnce.\n\nVideoklip obsahuje záběry, které vedly k omezení vysílání videa až po jedenácté hodině večerní.\n\n\n"}
{"id": "787005", "url": "https://cs.wikipedia.org/wiki?curid=787005", "title": "Hana Svobodová", "text": "Hana Svobodová\n\nHana Svobodová (* 30. červenec 1988) je česká modelka a I. česká vicemiss 2008.\n\nHana Svobodová pochází ze Zadního Zhořce na Českomoravské vrchovině. Na základní školu chodila do Radostína nad Oslavou a poté studovala na Soukromé střední škole ekonomiky a cestovního ruchu v Žďáru nad Sázavou. Dále studovala Vysokou školu aplikovaného práva, s.r.o., po roce však studium ukončila.\n\nV roce 2008 se přihlásila do soutěže krásy Česká Miss a umístila se jako \"I. česká vicemiss\". Poté reprezentovala Česko na prestižní mezinárodní ekologické soutěži Miss Earth a probojovala se z 85 dívek z celého světa do TOP 16.\n\nJejím přítelem byl Leoš Mareš.\n\n"}
{"id": "787006", "url": "https://cs.wikipedia.org/wiki?curid=787006", "title": "Římskokatolická farnost Guntramovice", "text": "Římskokatolická farnost Guntramovice\n\nŘímskokatolická farnost Guntramovice je územní společenství římských katolíků s farním kostelem svatého Jakuba Staršího ve Guntramovicích.\n\n\n"}
{"id": "787008", "url": "https://cs.wikipedia.org/wiki?curid=787008", "title": "Václav Pánek", "text": "Václav Pánek\n\nVáclav Pánek (4. října 1905 - 16. února 1976) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nK roku 1968 se uvádí jako pracovník Předsednictva vlády, předseda České rady Vědecko-technické společnosti, bytem Praha.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Setrval zde do prosince 1970, kdy rezignací na křeslo v ČNR ztratil i mandát ve FS.\n"}
{"id": "787012", "url": "https://cs.wikipedia.org/wiki?curid=787012", "title": "Pátek třináctého 5", "text": "Pátek třináctého 5\n\nPátek třináctého 5 nebo také Pátek třináctého: Nový Začátek je v pořadí pátým díl v hororové sérii \"Pátek třináctého\". Snímek byl natočen v roce 1985 režisérem Dannym Steinmannem.\n\nJe 10 let po krvavých vraždách u jezera Crystal Lake. Mladý Tommy Jarvis, který zastavil brutální vraždění masového vraha Jasona Voorheese je psychicky narušený. Neustále jej pronásledují noční můry, ve kterých se mu Jason zjevuje. Prošel si už několika psychiatrickými lečebnami a teď, po době, co se zdá, že se z jeho hrozných stavů dostal, se vrací mezi lidi. Je dovezen do zařízení pro psychicky narušené teenagery poblíž Crystal Lake. Ocitá se mezi jeho vrstevníky, mezi kterými panuje nepohoda, což později povede k brutální vraždě jednoho z nich. To se však někomu nebude líbit, a tak se ten někdo rozhodne pomstít v Jasonově masce.\nPro tichého Tommyho Jarvise není tentokrát Jason, neboli mstitel s maskou Jasona, žádné překvapení. Začíná tedy další krvavý kolotoč, kde je Tommy připraven se s ním setkat.\n\n"}
{"id": "787013", "url": "https://cs.wikipedia.org/wiki?curid=787013", "title": "Biokulturologie", "text": "Biokulturologie\n\nBiokulturologie (z řečtiny: \"bios\", „život“ a latiny: \"colere\", „pěstovat“) je obor antropologie zkoumající kulturu jako atribut lidstva, jeho adaptační strategii a univerzální technologii, a v souvislosti s tím i vztahy mezi kulturou a biologickou evolucí.\n\nPrůkopníci biokulturologie v ČR, Martin Soukup a Václav Soukup, definují biokulturologii jako „výzkumnou perspektivu usilující o interdisciplinární propojení empirických přírodovědných dat při rekonstrukci biologické a kulturní evoluce lidského rodu“ a „typ teoretické explanace založený na společenskovědní, zejména kulturologické interpretaci poznatků přírodních věd o člověku“. \n\nVztah člověka a zvířete se reflektuje v lidských úvahách a představách od nejstarších dob. Již u starověkých civilizací, v jejich mytologiích, nalézáme množství postav, které stojí na pomezí těchto dvou světů. V našem kulturním okruhu je v tomto směru známý především kentaur (starořecky ), bytost původem z řecké mytologie, napůl kůň, napůl člověk.\n"}
{"id": "787014", "url": "https://cs.wikipedia.org/wiki?curid=787014", "title": "Autonomní regiony v Itálii", "text": "Autonomní regiony v Itálii\n\nAutonomní regiony v Itálii (italsky \"regioni a statuto speciale\" - regiony se speciáním statutem) jsou regiony, kterým byl v článku 116 Italské ústavy udělen speciální statut. Autonomie je obvykle udělena kvůli kulturní a jazykové odlišnosti těchto oblastí. \n\n"}
{"id": "787017", "url": "https://cs.wikipedia.org/wiki?curid=787017", "title": "Římskokatolická farnost Opava-Kateřinky", "text": "Římskokatolická farnost Opava-Kateřinky\n\nŘímskokatolická farnost Opava-Kateřinky je územní společenství římských katolíků s farním kostelem svaté Kateřiny v Opavě-Kateřinkách. Na území farnosti se nachází zrušená kaple svatého kříže, která je národní kulturní památkou.\n\n\n"}
{"id": "787019", "url": "https://cs.wikipedia.org/wiki?curid=787019", "title": "Michaela Štoudková", "text": "Michaela Štoudková\n\nMgr. Michaela Štoudková (* 11. listopadu 1985 Chomutov) je česká moderátorka, modelka a II. česká vicemiss 2005.\n\nPochází z Chomutova.\n\n\nV roce 2005 se přihlásila do soutěže krásy Česká Miss a umístila se jako \"II. česká vicemiss\". Od té doby se věnuje modelingu a provází jí samé skandály.\n\nV roce 2012 moderovala spolu s Nikol Moravcovou pořad \"StyLife!\" na TV Pětka. Dalšími členky týmu tohoto pořadu byly reportérka na akcích Linda Bartošová, módní policistka Alenka Šafratová a režisérka Barbora Petrová.\n\n"}
{"id": "787021", "url": "https://cs.wikipedia.org/wiki?curid=787021", "title": "Hana Scharffová", "text": "Hana Scharffová\n\nHana Scharffová je česká televizní redaktorka, která v letech 2005 až 2009 pracovala jako zahraniční zpravodajka České televize v Německu.\n\nNarodila se ve druhé polovině 70. let 20. století, bydlí v Praze. Vystudovala mezinárodní vztahy na Vysoké škole ekonomické v Praze, dále pak jeden semestr na Universität St. Gallen ve Švýcarsku a německou Humboldt-Universität zu Berlin. Absolvovala také mezinárodní postgraduální program CEMS MIM.\n\nOd roku 2001 pracovala v německé televizní stanici ARD a od roku 2003 v České televizi. V letech 2005 až 2009 byla zahraniční zpravodajkou ČT v Berlíně, pak ji nahradila Eva Pláničková. I nadále je členkou zahraniční redakce ČT.\n\nV roce 2006 získala cenu pro mladé perspektivní novináře do 30 let (Novinářská křepelka za rok 2005).\n"}
{"id": "787022", "url": "https://cs.wikipedia.org/wiki?curid=787022", "title": "Bachelor of Science", "text": "Bachelor of Science\n\nBachelor of Science ( ', ve zkratce BS, B.S., BSc či B.Sc., příp. z lat. ' někdy též ve zkratce SB, S.B. apod.) je titul bakalářského stupně (\"bachelor's degree\") typický pro anglosaský svět. Bachelor of Science obvykle stojí v určitém kontrastu s titulem Bachelor of Arts. Titul Bachelor of Science bývá většinou udělován v oblastech vědy, která je více či méně spjata s matematikou, typicky se jedná o přírodní vědy, technické vědy apod., nicméně různé univerzity či vysoké školy ve světě však mají různé konvence, tradice a zvyklosti, udílen tak může být příp. i v odlišných oblastech vědy. Získat jej lze v řadě zemí světa, např. ve Spojeném království, Spojených státech amerických nebo v Německu.\n\nKrom Bachelor of Science (BS), což je kvalifikace úrovně \"Bachelor's degree\", zná anglosaský systém ještě druhou podobu titulu, a to \"with Honors\" (často zkracováno jako \"BS (Hons)\", \"BSc (Hons)\" apod.), což je kvalifikace úrovně \"Honours degree\". Tento „honorovaný bakalář“, \"Honours degree\", lze zpravidla získat po ukončení klasického bakalářského studia (\"Bachelor's degree\"), většinou tříletého, následovaného roční nástavbou, přičemž součástí tohoto ročního „honorovaného“ studia je často výzkum v konkrétním oboru a závěrečná práce, která mívá většinou požadován větší rozsah než bakalářská práce. BSc (Hons) tedy může být získán jako stupeň bakalářského studia se specializací.\n\nPod \"Science\" se obvykle v anglosaském světě rozumí spíše uvedené oblasti vědy (lze se setkat s překladem \"bakalář věd\", pod \"Arts\" pak mohou být zahrnovány spíše ty humanitní vědy a společenské vědy). Tento stupeň kvalifikace (titul), BS, je udělován po úspěšném dokončení vysoké školy, obdobně jako je tomu v Česku. V Česku je obvyklým ekvivalentem bakalářský studijní program (blíže ISCED), tedy může se zde jednat o bakaláře (zkratka Bc.).\n\nV různých částech světa se dnes užívá různý zápis a pravopis zkratek titulu, např. ve Spojených státech amerických se tyto zkratky píší především s tečkami, zatímco ve Spojeném království, Kanadě, Austrálii či na Novém Zélandu se často zkracuje bez teček, v jiných částech světa (např. Afrika) se zvyklosti mohou opět různit. Na školách ve světě nebo na zahraničních vysokých školách v Česku, či na jejich pobočkách, může být možné tento titul také získat a příp. jej v Česku i uznat (tzv. nostrifikovat). Držitel této kvalifikace (BS) může případně dále studovat v magisterském studiu. Držitel kvalifikace BS (Hons.) může též případně usilovat i o doktorát (Ph.D.).\n\nStudium ve světě vedoucí k získání Bachelor of Science může být obvykle tříleté až čtyřleté jako tomu bývá u bakalářského studia v případě Česka (podobně tomu bývá např. v Austrálii, Rakousku, Belgii, Dánsku, Estonsku apod.), v určitých částech světa v některých případech nicméně může být takovéto bakalářské studium i standardně delší (např. Brazílie, Venezuela, Kuba, Chile apod.).\n\nBachelor of Science (BS) spolu s Bachelor of Arts (BA) jsou základní \"pregraduální\" stupně vysokoškolského studia (\"undergraduate degree\"), typicky ve Spojených státech amerických, získání Bachelor of Science může tedy eventuálně později následovat též získání Master of Science (MS), respektive obdobně Master of Arts (MA). Pokud se zkratky těchto titulů užívají, píší se za jménem odděleny čárkou. Akademické tituly této kvalifikace – bakalářské (i ty magisterské), se však ve světě běžně neužívají, resp. nepíší, běžně tak bývají užívány až tituly vyšší – doktorské (akademicko-vědecké, tj. Ph.D., DSc apod.).\n\n\n"}
{"id": "787024", "url": "https://cs.wikipedia.org/wiki?curid=787024", "title": "Clarova buňka", "text": "Clarova buňka\n\nClarova buňka (někdy „\"Clara buňka\"“), pojmenovaná po svém objeviteli, rakouském lékaři Maxi Clarovi, je buňka vyskytující se v epitelu průdušinek (bronchiolů), zejména terminálních a respiračních. Její zásadní funkcí je produkce povrchově aktivních látek zabraňujících kolapsu bronchiolů.\n\nClarova buňka má obvykle cylindrický tvar s oválným jádrem uloženým spíše bazálně. Rovněž bazálně uložená granulární endoplazmatická retikula (GER) jsou nepříliš vyvinutá, naproti tomu hladká endoplazmatická retikula (SER) v apikální části je mohutně rozvinuté. Vzrostlý Golgiho aparát se nachází nad jádrem nebo laterálně od něj. Mitochondrie jsou nápadně velké. Dominantou apikální části buňky jsou sekreční granula. Cytoplazma Clarových buněk je světlejší než cytoplazma buněk sekrečních, se kterými jsou si v jiných ohledech poněkud podobné.\n\nVzhledem k obsahu fosfolipidů lze Clarovy buňky snadno prokázat PAS reakcí.\n\nDůležitou funkcí Clarových buněk je sekrece látky analogické surfaktantu (produkovaným pneumocyty II. typu v alveolech). Tento fosfolipid brání kolapsu plic způsobeného smrštěním stěny bronchiolů jednoduše a efektivně tím, že snižuje její povrchové napětí. \n\nDalší látkou, produkovanou Clarovými buňkami je 16-kDa protein, nazývaný také Clara cell protein (CC16). Místa jeho výskytu však nejsou omezena pouze na přítomnost Clarových buněk. CC16 je používán jako marker v bronchoalveolární lavážní tekutině (BALF). Sekrece proteinu klesá při plicních zraněních (jako důsledek poškození Clarových buněk), paradoxně ale může koncentrace proteinu v této tekutině stoupat – taková skutečnost svědčí a porušení bariéry vzduch-krev a lze jí využít například při posuzování integrity bariéry při sarkoidóze. \n\nClarovy buňky působí také jako činitel degradující cizí toxické látky. Tato degradace je založena na oxidaci pomocí komplexu cytochromu P-450 a monooxidáz.\n\nClarovy buňky jsou rovněž významným inhibitorem fosfolipázy A.\n"}
{"id": "787027", "url": "https://cs.wikipedia.org/wiki?curid=787027", "title": "The Lords", "text": "The Lords\n\nThe Lords je německá beatová skupina, založená v roce 1959 v Düsseldorfu. Skupina s kratšími přestávkami existuje dodnes. V období 1960 až 1969 měli 11 hitů v západoněmeckém hudebním žebříčku. Jejich první hitový singl byla píseň „Shakin' All Over“ (původně nahraná skupinou Johnny Kidd & The Pirates v roce 1960). Dělali také předkapelu britským skupinám The Kinks a The Who.\n\nKdyž 10. října 1999 skupina hrála v Postupimi při příležitosti 40. výročí své existence, její zpěvák Ulli Günther se na pódiu zhroutil, udeřil se do hlavy a po převozu do nemocnice zemřel.\n\n\n"}
{"id": "787031", "url": "https://cs.wikipedia.org/wiki?curid=787031", "title": "Pátek třináctého 6", "text": "Pátek třináctého 6\n\nPátek třináctého 6 nebo také Pátek třináctého 6: Jason žije je v pořadí 6. díl v hororové sérii \"Pátek třináctého\". Film byl natočen v roce 1986 režisérem Tomem McLoughlinem.\n\nUplynula další doba od masakru v zařízení pro psychicky narušené teenagery, kde pobýval i mladý Tommy Jarvis. Ten má dosud vzpomínky na nechtěného Jasona. Myslí si tedy, že když jej několikrát probodne tyčí a jeho hrob se pokusí zapálit, tak že se jeho vzpomínky na něj vytratí. To ovšem povede k oživení Jasona. Tommy se ocitá před už teď nesmrtelnou bestií, jenže po úniku na policejní stanici mu nikdo nevěří. Zavřen ve vězení se pokouší všechny přesvědčovat o živém Jasonovi, ale stále marně. Šerif se ho později rozhodne sprovodit z okresu, ale i přes výhrůžky Šerifa, aby se Tommy zpět nevracel, se Tommy rozhodne varovat lidi v táboru Forrest Green, bývalém táboru u Křišťálového jezera, před Jasonem. Pomáhá mu v tom Šerifova dcera Megan, která mu jako jediná věří.\nŽivoty několika lidí jsou v rukou Tommyho a Megan. Musí dorazit do tábora Forrest Green dříve než Jason, který si během cesty bude také vychutnávat vraždění zdejších turistů.\n\n"}
{"id": "787033", "url": "https://cs.wikipedia.org/wiki?curid=787033", "title": "Turda", "text": "Turda\n\nTurda (německy \"Thorenburg\", maďarsky \"Torda\") je rumunské město v župě Kluž v Sedmihradsku, nacházející se při řece Arieș. V roce 2007 zde žilo zhruba 57 400 obyvatel. Původně se jednalo o dácké sídlo známé jako \"Patavissa\", nebo častěji \"Potaissa\". Po dobytí Dácie zde Římané založili vojenský tábor, nedaleko něhož vyrostlo městské osídlení povýšené později na kolonii. Ve středověku se na tomto místě usadili Sasové. V roce 1568 se v Turdě konal sněm uherské šlechty, během něhož byl vydán edikt zaručující náboženskou svobodu.\n\n\n"}
{"id": "787034", "url": "https://cs.wikipedia.org/wiki?curid=787034", "title": "Bendis", "text": "Bendis\n\nBendis je thrácká bohyně. Doklady o jejím kultu v samotné Thrákii jsou však velmi sporé a nejasné, je tak známa především z řeckého prostředí, kde byla ztotožněna s Artemidou. Kromě Artemidy byla také ztotožňována s Kotys, Kybelé a Hekaté.\n\nKult Bendis existoval také v Athénách. Byl založen roku 429 př. n. l. Během Archidámické války kdy Athéňané povoli založení svatyně této bohyně a krátce na to vznikly státní oslavy zvané \"Bendideia\". Prvně se konaly 19. měsíce thargélión, tedy někdy na přelomu května a června, v athénském přístavu Pireus. Slavnost zahrnovala dvě procesí, štafetu na koních s pochodněmi a vigilii. Během Bendideie se také odehrává Platónův dialog Ústava.\n\nBohyně Bendis není zmíněna v žádném písemném pramenu týkajícím se Thrákie ani v dochovaných nápisech. Jedinou výjimkou je zmínka Tita Livia z přelomu letopočtu o jejím chrámu v blízkosti dnešní turecké İpsaly, která však informuje o jejím kultu až v době římské nadvlády. Existence tohoto chrámu také není archeologicky potvrzena. Na tuto bohyni může také odkazovat Hérodotos, který ve svých \"Dějinách\" z 5. století př. n. l. píše, že Thrákové uctívali především Área, Dionýsa a Artemidu, jestli je však Artemidou myšlena právě Bendis není jisté. Existuje několik nápisů na kterých se objevuje jméno Bendis a jména z něj odvozená jako Bendidoros nebo Bendizeta, jedná se však vždy o jména osob a nápisy nemají náboženský kontext. Pochází také až z helénistického či pozdějšího období a z oblastí ležících mezi Thrákií a Attikou jako Makedonie nebo Byzantion. Jedinou výjimkou je jedna z rekonstrukcí nápisu na ostrově Sámothraké. Jistá také není také identifikace Bendis se zobrazením bohyní na různých thráckých reliéfech. Část z nich pocházející až z doby helénismu či pozdější zobrazuje bohyni jako lovkyni odpovídající řecké Artemidě, s nápisy, které jí často označují jako \"kourotrofos\" – ochránkyni dětí. Druhá část děl, z nichž část pochází již z před-řeckého období, ale objevující se v římských dobách, vyobrazuje Velkou matku s ikonografií podobnou řecké Potnii Theron či frýžské Kybelé.\n\n"}
{"id": "787035", "url": "https://cs.wikipedia.org/wiki?curid=787035", "title": "Orăștioara de Sus", "text": "Orăștioara de Sus\n\nOrăștioara de Sus je rumunská obec v župě Hunedoara v Sedmihradsku. Sestává z celkem osmi vesnic, ležících při řece Orăștie, v nichž v roce 2009 žilo zhruba 2300 obyvatel. V rámci archeologických vykopávek byly v oblasti nalezeny dácké šperky. V okolí se nachází pozůstatky několika dáckých pevností a svatyň, které byly v roce 1999 vřazeny na seznam světového dědictví UNESCO.\n"}
{"id": "787036", "url": "https://cs.wikipedia.org/wiki?curid=787036", "title": "Roxolani", "text": "Roxolani\n\nRoxolani byl sarmatský kmen, který původně sídlil v oblasti mezi řekami Donem a Dněprem. V 1. století př. n. l. se vydali směrem na západ a později se usadili severně od dolního Dunaje v dnešním Valašsku. V letech 68 až 69 podnikli společně s Bastarny a Dáky vpád do římské provincie Moesie. Podporovali také dáckého krále Decebala v jeho střetnutí s Římany, avšak v bojích s nimi utrpěli porážku. Během markomanských válek se spojili se svými sarmatskými příbuznými Jazygy. Ve druhé polovině 4. století je pravděpodobně pohltili Hunové.\n"}
{"id": "787042", "url": "https://cs.wikipedia.org/wiki?curid=787042", "title": "Obchodní příručí", "text": "Obchodní příručí\n\nObchodní příručí (též obchodní pomocník, komi, komí, komis nebo kommis) je zastaralé označení pro zaměstnance vypomáhajícího v obchodě jeho majiteli. Na toto povolání se dotyčný připravoval vyučením v tomto oboru. Jednalo se o prodejce v odborném závodě, například v drogérii, obchodu s látkami a podobně, ale i hokynářském krámě. Dnes se toto povolání nazývá například konzultant prodeje.\n\nKoncem 19. století trvalo vyučení na obchodního příručího tři až čtyři roky, během nichž učeň pracoval v obchodě bezplatně. Roční plat obchodního příručí činil 80 až 180 zlatých ročně. V českých zemích bylo celkem asi 30 tisíc obchodních příručích, z nichž někteří nepracovali přímo v obchodě, ale v kanceláři (při vedení účetnictví v případě větších obchodů apod.). V roce 1882 vznikla Českoslovanská obchodnická beseda Ústřední jednoty českého obchodního pomocnictva a zřízenců ve službách soukromých z království a zemí na Říšské radě zastoupených v Praze. Čeští obchodní příručí uspořádali v roce 1884 v Praze svůj první sjezd.\n"}
{"id": "787045", "url": "https://cs.wikipedia.org/wiki?curid=787045", "title": "Avengers (komiks)", "text": "Avengers (komiks)\n\nAvengers (v anglickém originále The Avengers) je fiktivní tým superhrdinů z komiksových příběhů publikovaných vydavatelstvím Marvel Comics. Příběh vytvořili tvůrci Stan Lee a Jack Kirby. Poprvé byl představen v \"The Avengers #1\" v září 1963. Koncept Avengers byl vytvořen v návaznosti na úspěch týmu superhrdinů Justice League od DC Comics.\n\nTým Avengers se poprvé objevil ve vlastním komiksovém příběhu v září 1963 (The Avengers #1). Prvních šest čísel bylo vydáváno jednou za dva měsíce, poté již jako měsíčník.\n\nPrvní série byla vydána v období září 1963 až září 1996. Činila 402 čísel.\n\nDruhá od listopadu 1996 do listopadu 1997. Tuto sérii sepsal Rob Liefeld a ilustroval Jim Valentino. Činila 13 čísel.\n\nTřetí od února 1998 do srpna 2004. Tato série byla zakončena samostatnou knihou \"Avengers Finale\", vydána v lednu 2005. Činila 88 čísel.\n\nPo delší pauze začala být vydávána čtvrtá série, a to od července 2010 do roku 2012. Celkem bylo vydáno 34 čísel. Poté došlo k restartu Marvel vesmíru a pod hlavičkou Marvel NOW! Pátá série vycházela mezi roky 2013 a 2015, a čítala 44 čísel. Hlavním scenáristou byl Jonathan Hickman a kreslíři poté postupně Jerome Opena, Adam Kubert, Dustin Weaver, Mike Deodato a Stefano Caselli.\n\nPo dalším restartu Marvelu pod hlavičkou All-New, All-Different Marvel, začala na konci roku 2015 vycházet série \"All-New, All-Different Avengers\". Tu psal Mark Waid, kresbu zajistili Mahmud Asrar a Adam Kubert. Tým zde tvořili Captain America (Sam Wilson), Iron Man (Tony Stark), Spider-Man (Miles Morales), Vision, Ms. Marvel (Kamala Khan), Thor (Jane Fosterová) a Nova (Sam Alexander). V roce 2016 byla série nahrazena titulem Avengers Vol. 7, sedmou sérii psal i nadále Mark Waid, o kresbu se postaral kreslíř Michael Del Mundo. Tým zde tvořili Thor (Jane Fosterová), Captain America (Sam Wilson), Vision, Hercules, Wasp (Nadia Pymová) a Spider-Man (Peter Parker). Další relaunch Fresh Start přinesl novou sérii \"Avengers Vol. 8\" novým scenáristou se stal Jason Aaron.\n\nK sériím byla vytvořena i řada spin-offů či minisérií.\n\n\nPůvodní název týmu zněl \"Earth's Mightiest Heroes\" a tvořili ho Iron Man, Ant-Man, Wasp, Thor a Hulk. Ve čtvrtém čísle tým nalezl v ledu svého dalšího budoucího člena a velitele, byl jím Captain America. V prvním čísle použila Wasp název \"The Avengers\", který zněl více dramaticky.\n\nVe druhém čísle se z Ant-Mana stal Giant Man. Dále v 28. čísle Goliath a v 63. Yellowjacket.\n\nCaptain America byl zpětně považován za zakládajícího člena namísto Hulka.\n\nTito členové byli různě využiti jako stálí či jen dočasní.\n\nV České republice vydávají komiksové knihy Avengers nakladatelství BB/art a Crew.\n\n\n\n\n\n\n\n\n"}
{"id": "787047", "url": "https://cs.wikipedia.org/wiki?curid=787047", "title": "Hobo", "text": "Hobo\n\nHobo (v množném čísle se používá původní anglický tvar \"hoboes\") je pojmenování pro tuláka. Termín vznikl ke konci 19. století v severozápadní části Spojených států amerických pro dělníky bez domova putující krajem. Společensky pod nimi stáli trampové, kteří v kontrastu s hoboes pracovali jen z donucení, a ještě níže „bums“, kteří nepracovali vůbec.\n\nHoboes cestovali načerno na vozech nákladních vlaků na nejrůznějších použitelných místech, např. na táhlech vzpínadel (nepřesně překládáno „na nápravách“). Mezi významné hoboes patří například T-Bone Slim, Utah Phillips, Seasick Steve, Bill Ash. Téma byla zpracováno i v několika filmech, jako jsou například \"Sullivan's Travels\" (1941), \"Hobo with a Shotgun\" (2011), \"Útěk do divočiny\" (2008) a \"The Billion Dollar Hobo\" (1977) nebo v písních „Jack Straw“ (Grateful Dead), „I Am a Lonesome Hobo“ (Bob Dylan), „Dál šíny zvoní“ od Hop Trop a dalších.\n"}
{"id": "787048", "url": "https://cs.wikipedia.org/wiki?curid=787048", "title": "Polsko na Letních olympijských hrách 1924", "text": "Polsko na Letních olympijských hrách 1924\n\nPolsko na Letních olympijských hrách 1924 v Paříži reprezentovalo 65 sportovců, z toho 64 mužů a 1 žena. Nejmladší účastnik byl Leon Rękawek (19 let, 95 dní), nejstarší pak Walerian Maryański (49 let, 177 dnů). Reprezentanti vybojovali 7 medailí, z toho 1 stříbrnou a 1 bronzovou.\n"}
{"id": "787059", "url": "https://cs.wikipedia.org/wiki?curid=787059", "title": "Jindřich Hatlák", "text": "Jindřich Hatlák\n\nJindřich Hatlák (15. srpna 1901, Praha – 28. října 1977, tamtéž) byl český amatérský fotograf.\n\nVystudoval obchodní akademii v Praze, absolvoval v roce 1922. Poté pracoval jako bankovní úředník.\n\nZačal fotografovat již v dětství. V roce 1918 vstoupil do Českého klubu fotografů amatérů a jeho členem byl až do roku 1948. V klubu byl i funkcionářem a zabýval se organizováním výstav. Rovněž se podílel spolu s dalšími členy na získání klubových místností v Nekázance.\n\nVěnoval se portrétní a krajinářské fotografii. Jeho práce byly oceněny na mezinárodních soutěžích (Japonsko 1922, Anglie, Spojené státy americké). Ve svých začátcích se věnoval ještě technikám ušlechtilých tisků, jako byly gumotisk, olejotisk, bromolejotisk a pigmentový tisk. Později přešel ke stylu nové věcnosti. V letech 1923–1931 studoval portrétní fotografii u Františka Drtikola, Augustina Škardy, Schlossera a Heyzlara. Rovněž se věnoval reklamní fotografii, maloformátové fotografii a kinematografii na film šířky 9,5 mm.\n\nUskutečnil jedinou samostatnou výstavu \"Hatlákův portrét\", XXI. výstava v Síni dobré fotografie v roce 1942. Text katalogu k této výstavě napsal jeho přítel Přemysl Koblic. Ten byl rovněž modelem k mužskému aktu z roku 1941.\n\nManželka Jaroslava Hatláková byla rovněž fotografkou.\n\nJeho dílo je uloženo ve sbírkách Moravské galerie v Brně. V roce 1991 uspořádala Moravská galerie v Brně výstavu děl manželů Hatlákových.\n\n"}
{"id": "787060", "url": "https://cs.wikipedia.org/wiki?curid=787060", "title": "Max Clara", "text": "Max Clara\n\nMax Clara (12. února 1899, Völs – 13. března 1966, Mnichov) byl rakouský anatom.\n\nV povědomí biologické společnosti je znám především podle eponyma „Clarova buňka“. Ta jím byla popsána v roce 1937. Předtím, již roku 1935, byl jmenován přednostou ústavu anatomie v Lipsku.\n\nAlespoň částečně dlužil za svoji kariéru nacistickému Německu. Při své kariéře se musel rovněž podílet na univerzitní politice, což zahrnovalo i nahlašování židovských akademiků. Pro většinu histologických výzkumů využíval Clara tkáně v Drážďanech popravených vězňů. Své životní dílo, \"Das Nervensystem des Manschen\", sepsal v roce 1942. Clara byl aktivní, otevřený nacista a jeho histologické výzkumy, kromě přínosu vědě, sloužily i jako záminka pro rostoucí počet poprav během nacistické éry.\n"}
{"id": "787064", "url": "https://cs.wikipedia.org/wiki?curid=787064", "title": "Robben Ford", "text": "Robben Ford\n\nRobben Ford (* 16. prosince 1951) je americký kytarista, patřící mezi přední bluesové a jazzové hráče na elektrickou kytaru. Je znám především svou zběhlostí v rozmanitých hudebních žánrech a schopností vkusně je kombinovat. Pětkrát byl nominován na cenu Grammy. Spolupracoval například s Joni Mitchellovou, Jimmym Witherspoonem, Milesem Davisem, Georgem Harrisonem, Philem Leshem, Bonnie Raittovou, Clausem Ogermanem, Michaelem McDonaldem, Bobem Dylanem, Johnem Mayallem, Gregem Allmanem a mnohými dalšími hudebníky.\n\nRobben se narodil v roce 1951 ve Woodlake v Kalifornii jako třetí ze čtyř synů do hudební rodiny, poté vyrůstal v Ukiahu. Jeho otec Charles byl country a westernovým zpěvákem a kytaristou a matka Kathryn hrála na klavír a zpívala. V deseti letech si Robben jako svůj první hudební nástroj vybral saxofon, ve třinácti letech se začal sám učit na kytaru.\n\nPo absolvování střední školy vytvořil Robben spolu se svými bratry Patrickem, bluesovým bubeníkem, a Markem, akordeonistou, \"The Charles Ford Blues Band\", pojmenovanou po jejich otci.\n\nPrvní výzva, aby Robben založil svůj vlastní jazzový kvartet, vzešla od legendárního bluesového zpěváka Jimmyho Witherspoona a přivedla ho do Los Angeles. Společně s Whitherspoonem se vydali na turné po Spojených státech i po Evropě, kde ho poprvé uslyšel saxofonista Tom Scott, který se právě chystal na turné s Joni Mitchellovou a pozval ho, aby s nimi hrál na kytaru. Jejich spolupráce trvala dva roky, vzniklo během ní i několik kvalitních profesionálních nahrávek a pro Robbena byla velkou zkušeností. Jak Joni, tak Jimmy byli skvělými učiteli a přáteli, velmi ho inspirovali.\n\nPoté ho pozval George Harrison (\"The Beatles\") k spolupráci na jeho turné \"Dark Horse\". Následně se Robben přestěhoval do Colorada, kde odpočíval od hudby a studoval s buddhistickým učitelem Chogyamem Trungpou. V roce 1977 nahrál u \"Electra Records\" jeho první sólové album \"The Inside Story\" s kapelou, z které se stali \"Yellowjackets\" (Robben je dal dohromady).\n\nV 80. letech se Robben přestěhoval do San Francisca, kde nahrával s Michelem McDonaldem a \"Warner Brothers Records\" a kde také poznal Anne Kerry, herečku a svoji budoucí manželku. S Anne se usadili v New Yorku. Tehdy byl pozván zahrát si s hudební ikonou Milesem Davisem.\n\nRobbenovi přineslo v roce 1988 nahrání alba \"Talk to Your Daughter\" první nominaci na cenu Grammy (v kategorii \"Nejlepší nahrávka současného blues\"). Začal konečně pod svým jménem světové turné. V roce 1990 jel na turné s Davidem Sandbornem.\n\nPo opuštění \"Warner Brothers\" našel konečně opravdový domov pro svou kreativitu u \"Stretch/GRP Records\", kde nahrál tři CD se svou kapelou \"The Blue Line\" (bubeník Tom Brechtlein a baskytarista Roscoe Beck). Po velmi plodných osmi letech Robben kapelu rozpustil a nahrál dvě nová CD: \"Tiger Walk\" (instrumentální, nahráno ve spolupráci s rytmickou sekcí Keitha Richardse) a \"Supernatural\" (jeho nejpropracovanější dílo z hlediska skladby písní).\n\nV roce 2000 byl Robben pozván na turné s Philem Leshem, které ho znovu svedlo dohromady s Billym Painem a Paulem Berrerem z \"Little Feat\" a s bubeníkem Johnem Molem.\n\nKdyž Robbenovi vypršela smlouva se \"Stretch/Blue Thumb\", podepsal novou s \"Concord Records\", s toho času největší nezávislou nahrávací společností. V roce 2002 vzniklo \"Blue Moon\" a v roce 2003 \"Keep on Runnin\", alba plná bluesového a R&B feelingu 60. let, na kterém vyrostl. Jeho třetí album u \"Concord\" nese název \"Truth\" a Robben ho pokládá za své nejlepší dílo. Čtvrtým je živá nahrávka ze San Francisca – \"Soul on Ten\".\n\nRobbenovo nejnovější dílo (z roku 2010) je \"Renegade Creation\" a vzniklo spoluprací s jeho přáteli kytaristou Mikem Landauem, baskytaristou Jimmym Haslipem a bubeníkem Garym Novakem, kteří vytvořili Robbenovu první rockovou kapelu.\n\nRobben jezdí na světová turné s legendárním kytaristou Larrym Caritonem a společně stvořili \"Live in Tokyo\" a a unplugged DVD z Paříže. Dále se podílí na projektech s Johnem Scofieldem, Michaelem McDonaldem, Milesem Davisem, saxofonistou Billem Evansem, Randy Breckerem a baskytaristou \"Rolling Stones\" – Darrylem Jonesem. Také spolupracuje se svou ženou Anne na různých hudebních projektech, mezi které patří její poslední CD \"Weill\".\n\n\n\n\n\n\n\n\n\n\n"}
{"id": "787071", "url": "https://cs.wikipedia.org/wiki?curid=787071", "title": "Consolidated C-87 Liberator Express", "text": "Consolidated C-87 Liberator Express\n\nConsolidated C-87 Liberator Express byl transportní letoun stavěný během 2. světové války pro armádu Spojených států amerických (United States Army Air Forces), který byl odvozen od těžkého bombardéru B-24 Liberator. V závodě společnosti Consolidated Aircraft ve Fort Worth v Texasu bylo současně s letouny B-24 vyrobeno 287 strojů C-87. Přestavěné letouny C-87 označené AT-22 sloužily k výcviku palubních inženýrů v rámci USAAF, stroje sloužící u námořnictva Spojených států (US Navy) pro transport VIP osob nesly označení RY a stroje sloužící ke stejnému účelu u Královského letectva (RAF) nesly označení Liberator C.IX.\n\nLetoun C-87 byl spěšně navržen na počátku roku 1942 k naplnění potřeby na těžký transportní letoun pro přepravu nákladu a osob na delší vzdálenosti a s lepšími výkony ve vyšších letových hladinách než v té době všeobecně rozšířený transportní letoun C-47 Skytrain sloužící u USAAF.\n\nLetoun byl upraven do transportní verze různými úpravami, které zahrnovaly odstranění střeleckých věží a další výzbroje, společně s instalací zesílené podlahy v nákladovém prostoru, včetně podlahy v bývalé pumovnici. Prosklená příď pro bombometčíka byla nahrazena kovovou odklápěcí přídí, která sloužila pro nakládání nákladu do přední části letounu. Nákladové dveře byly přidány na levou stranu trupu přímo před ocasní část a na boky trupu byly umístěny řady oken.\n\nLetoun C-87 mohl být v nákladovém prostoru vybaven odnímatelnými sedadly nebo patrovými lůžky k přepravě osob. Ve své konečné podobě mohl letoun C-87 přepravovat 20 až 25 osob nebo 5 443 kg (12 000 liber) nákladu. Kvůli překážkám a nedostatku určitých dílů v době válečné výroby bylo mnoho letounů C-87 osazeno dmychadly s nižším plnícím tlakem a výkonem než u bojových letounů B-24. To se nepříznivě odrazilo na jejich maximálním dostupu a stoupavosti.\n\nV roce 1942 a 1943 bylo několik C-87 přestavěno pro luxusní přepravy VIP osob. Letouny byly vybaveny izolacemi, polstrovanými sedačkami, přepážkami a dalším vybavením. Upravené letouny mohly nést 16 cestujících. Dostaly označení C-87A. Jeden C-87A s číslem \"41-24159\" byl v roce 1943 exkluzivně upraven jako prezidentský letoun pojmenovaný \"Guess Where II\", který byl zamýšlen pro přepravu prezidenta USA, kterým byl Franklin Delano Roosevelt, při mezinárodních cestách. Nakonec byl přijat, a měl se stát prvním letounem ve službách prezidenta Spojených států amerických, vlastně prvním Air Force One. Nicméně tajné služby si po zkušenostech s letounem a Asii nebyly jisté úrovní bezpečnosti, a proto rozhodně odmítly doporučit letoun \"Guess Where II\" k přepravě prezidenta. \"Guess Where II\" byl poté používán pro přepravu členů Rooseveltovy vlády. V březnu 1944 tento letoun přepravoval Eleanor Rooseveltovou během charitativní cesty po několika zemích Latinské Ameriky.\n\nVětšinu letounů C-87 provozovalo americké velitelství transportního letectva (\"Air Transport Command\"), kde létali civilní piloti původně pracující pro civilní letecké společnosti v USA. Letouny byly původně používány na zaoceánských trasách, které byly příliš dlouhé pro letouny C-47. Po japonské invazi do Barmy v roce 1942, byly letouny C-87 používány k dopravě válečného materiálu z Indie do Číny po trase nazývané „The Hump“ (Hrb), což byla zrádná letecká trasa přes Himálaj. Když byla tato trasa založena, byl letoun C-87 jediným v té době dostupným americkým transportním letadlem, které mělo dost dobré výkony ve velkých výškách, aby mohlo létat na této trase i s velkým nákladem.\n\nLetoun C-87 byl sužován četnými problémy a měl špatnou pověst u posádek. Americký pilot a autor knih i filmů Ernest K. Gann ve své knize „Fate is the Hunter“ napsal: „Byly to zlé mizerné mašiny, nic jako poměrně efektivní stroje B-24, tedy až na vzhled.“ Stížnosti se točily kolem nešikovného rozložení ovládacích prvků, častých problémů s motory, úniků z hydrauliky a znepokojivé tendence ztrácet elektrickou energii v kokpitu během startu a přistání. C-87 také špatně stoupal, když byl těžce naložen, což byla nebezpečná vlastnost při startech z neupravených deštěm promáčených letišť v Indii a Číně. Mnoho letounů bylo ztraceno při kolizích s okolním terénem těsně po startu. Ernest K. Gann ve své knize líčí těsné minutí Tádž Mahalu po startu těžce zatíženého letounu C-87. Letadla nesla na dlouhých trasách pomocné palivové nádrže, které byly připojeny často netěsným palivovým potrubím, které vedlo prostorem pro posádku. Posádka se často potýkala se škodlivými výpary z paliva a navíc v letounu vznikalo výbušné prostředí. Letoun C-87 měl také tendenci dostat se do neovladatelné ztráty vztlaku nebo vývrtky v případě vytvoření námrazy na letounu, což nebyl při letech přes Himálaj neobvyklý jev. Gann napsal: „… že neunesl dostatek ledu k ochlazení jedné sklenice.“\n\nLetoun se také mohl stát za letu nestabilním vlivem posunutého těžiště při nevhodném rozložení nákladu. Tato podélná nestabilita vznikla uspěchaným vývojem tohoto transportního letadla z těžkého bombardéru. Na rozdíl od běžného transportního letounu, který je už od počátku navrhován s nákladovým prostorem, který má bezpečnostní rezervu pro možné nerovnoměrnosti v rozložení nákladu, byl letoun B-24 navržen s přesně umístěnou pumovnicí s nákladem bomb, a proto byl i mnohem citlivější na nesprávné rozložení nákladu. Tento problém ještě zhoršovaly naléhavé přepravní potřeby v čase války a také neschopnost Velitelství transportního letectva USAAF správně proškolit z této zvláštnosti členy leteckého personálu, kteří odpovídali za výpočet nákladu a jeho rozložení. To, že letoun byl původně koncipován jako bombardér, bylo také považováno za příčinu častého zborcení předního podvozku. Jeho pevnost byla dostatečná pro letoun, který odhodil svůj náklad pum ještě před přistáním na dobře udržované vzletové a přistávací dráze, ale pro opakovaná tvrdá přistání na špatných drahách, navíc s velkým nákladem, se prokázal být nedostatečný.\n\n24 strojů C-87 bylo dodáno RAF (Royal Air Force) pod označením Liberator C Mk.VII. Dne 14. března 1945 krátce po vzletu z britsko-americké základny na ostrově Terceira v souostroví Azorské ostrovy zahynula osádka Liberatoru, patřící k 246. peruti dopravního letectva RAF. Šestičlennou osádku tvořili čtyři českoslovenští a dva britští letci. Kapitán letounu ppor. Václav Jílek, rodák z Písečné, navigátor škpt. Alois Volek, rodák z Vídně, radiotelegrafista rtm. Dalibor Brochard z Nitry, palubní mechanik rtm. Ludvík Kondziolka z Polské Lutyně, druhý pilot ppor. P. R. Walker a navigátor škpt. Alistair K. Mudroch. Stroj odstartoval v 01:10 hod z letiště Lagena k téměř 2000 km dlouhému letu do Anglie. Z počátku vše probíhalo normálně. Letoun odstartoval, nabral výšku a začal točit doprava, aby nasadil kurz na Anglii. Dále lze pouze dohadovat na technickou poruchu. Faktem zůstává pouze, že pouhé 3 minuty po vzletu stroj vrazil do kopce vzdáleného 6,5 km.\n\nO několik dní po havárii obdržel z Azorských ostrovů štkp. Alois Kubita, čsl. styčný důstojník u Transport Command následující podrobnosti. \"Jílek (velitel letadla a pilot) byl poučen den před startem. Hlásil \"airbome OK\" (start v pořádku) a kontrolor (navigátor Volek) odeslal \"turn right\" (točit doprava), což telegrafista potvrdil. Na nové volání kontrolora začal točit, ale v tom již zachytil o kopec. Havaroval a všichni shořeli. Podle uražených větví bylo evidentní, že byl již nakloněn v pravotočivé zatáčce. Byla tma, ale noc byla jasná.\" Nelze vyloučit, že příčinou bylo vysazení motoru, ale jde o pouhou domněnku, neboť vrak byl v takovém stavu, že tuto verzi nemohla vyšetřovací komise ani potvrdit, ani vyvrátit. Všichni čtyři čechoslováci byli bývalými příslušníky 311. peruti, kde odlétali operační turnus.\n\nPři katastrofě zahynulo také dalších 13 pasažérů, příslušníků RAF, RCAF a RN. Všichni jsou pochováni na azorském válečném hřbitově nedaleko od letiště Lajes.\n\nLetouny C-87 byly rychle nahrazeny letouny Douglas C-54 Skymaster a Curtiss-Wright C-46 Commando, které měly podobné výkony ve velkých výškách v kombinaci s vyšší spolehlivostí a lepšími letovými vlastnostmi. Některé zbývající letouny byly přestavěny pro přepravu VIP osob a pro výcvik posádek. Další byly k přepravě VIP prodány Královskému letectvu.\n\nC-87\nC-87A\nC-87B\nC-87C\nC-109\nRY-1\nRY-2\n\nRY-3\nAT-22\nLiberator C.IX\n\n\"Technické údaje pocházejí z publikace „Jane's Fighting Aircraft of World War II“\".\n\n\n\n Indie\n Spojené království\n Spojené státy americké\n\n"}
{"id": "787072", "url": "https://cs.wikipedia.org/wiki?curid=787072", "title": "Pátračka Gilda", "text": "Pátračka Gilda\n\nPátračka Gilda je série knih od americké spisovatelky Jennifer Allisonové. Zatím spisovatelka napsala a vydala pět úspěšných dílů o dívce Gildě a záhadách, které vyřešila: \"Pátračka Gilda - Detektivní příběh, Pátračka Gilda a Jezerní panny, Pátračka Gilda a duchova sonáta, Pátračka Gilda a mrtvá schránka\" a zatím poslední díl: \"Pátračka Gilda a posvátné\" \"kosti.\" Knihy se za již za první rok od jejich vydání staly jedny z nejpopulárnějších detektivních příběhů pro děti a teenagery.\n\nGilda je mladá dívka, která je úplně jiná než si ostatní myslí. Pod maskou normálního dospívajícího teenagera se skrývá dívka mnoha talentů. Aniž by dopsala jediný román, Gilda se chce být (a je) nadějnou spisovatelkou a parapsychologickou pátračkou. Avšak pravdou je, že ještě nikdy ducha neviděla a žádnou paranormální záhadu nevyřešila. Tento rok Gilda doufá, že její kariéra odstartuje a má pravdu, protože na tohle léto jen tak nezapomene.\n\nVe škole, při hodině angličtiny, všechny holky říkají kam pojedou o prázdninách. Gildu moc tyhle věci nezajímají, a proto si potají čte vysokou školu parapsychologie. Své schopnosti objevila před dvěma roky, po náhlé smrti jejího otce. Od té doby pracuje na své parapsychologické mysli a také na svých knihách, které píše na tátově starém psacím stroji. Při čtení knihy je vyrušena učitelkou, která se jí ptá kam pojede ona. Gilda v náhlém zmatku vyhrkne, že pojede do San Francisca. Po hodině se jí ptá Wendy Choyová, jej nejlepší kamarádka, jestli to co řekla je pravda. Gilda se tedy přizná, ale udělá prý cokoliv, aby neporušila své předsevzetí nelhat.\n\nGilda si doma vzpomene, že její mamka má v San Franciscu bratrance, Lestera Splintera, docela bohatého muže, který bydlí v jednom z těch gotických, velice starých a krásných domech. Když se Gildě nepodaří uprosit mamku rozhodne se, že napíše dopis, který potom odešle svému strýci a doufá, že bude moct přijet. Později dostane odpověď, díky které do San Francisca ... pojede! Jenže mamka na její plán přijde a zavolá Lesterovi. Prokáže se, že ten dopis ani nečetl, že jeho sekretářka Jarinka odepsala sama, ale přece jen nechce Gildě zkazit prázdniny, a tudíž jí dovolí přijet.\n\nV San Franciscu je v první den Gildiných prázdnin docela zima, a proto je ráda, když vstoupí do strýcova domu. Dům je jiný než si ho představovala. Sice je starožitně vybavený, ale zapáchá příšerně a tapety nebo malby nejsou to co bývaly. Tenhle dům by potřeboval pořádně uklidit a předělat. Později se Gilda seznamuje se strýcovou jedinou dcerou Julii, která se jí nezdá ve své kůži. Dívenka je na svůj věk (13 let) docela drobná, v podstatě kost a kůže a bledá jako sama smrt. Sestřenice si v první chvíli příliš nesednou, ale později se začnou lépe poznávat a Gilda slíbí, že Julii pomůže vyřešit záhadu týkající se její tety, Melánie. Příběh jej smrti je vskutku dost strašidelný a tajemný. Před 10 lety Melánii nějak přeskočilo v hlavě a rozhodla se svůj život ukončit. Gotická věž, tyčící se nad rodinným panstvím byla tou pravou budovou, kde by ukončila mladá žena svůj život. V sousedství byla oslava a všichni viděli jak Melánie šplhá na střechu věže a skáče dolů, vstříc své dlouho očekávané smrti.\n\nJulie se své tetičce neskutečně podobá, má stejné blond vlasy, stejné šedivé oči, stejnou pleť bílou jako mléko a dokonce i stejnou postavu, výšku, prostě Julie je jako Melániina kopie. V kanceláři pana Splintera najdou dopis, který dostala Juliina rodina asi den před tím než ubohá Melánie svůj život ukončila. Bylo zde napsaná, že ji přijímají do ústavu neboli psychiatrické léčebny. Melánie nejspíš dopis našla a přečetla ho a než aby byla někde v ústavu radši den před odjezdem skočila z té věže, kam mají děvčata přístup zakázaný. Gilda a Julie jsou si podobně - obě jsou nadmíru zvědavé a chtějí objasnit smrt Melánie. Gilda s pomocí Julie uspořádá seanci díky které zjistí, že Melániin duch tady stále je. Sama Gilda v noci slyší podivné kroky, které vycházejí z gotické věže na níž má ze svého okna dobrý výhled. Nakonec se děvčata vzepřou zákazu, najdou klíč ke věži a zjistí, že Melánie krásně malovala. To byl důvod proč Lester své dceři radši zakázal malovat, stačilo, že se Julie jeho sestře podobala, nechtěl aby měla stejné zájmy, a proto jí zakázal její nadání malovat nerozvíjet dál. Lester je náměsíčný a svou dceru a neteř najde ve chvíli kdy prohledávají věž. Oběma ostře vynadá a Gildu chce poslat pryč. Julie se vzepře, na otce křičí proč jí nikdy neřekl, že byla Melánie malířka, že ona nemohla malovat a teď jí chce odvést jedinou osobu, která v ní viděla její dobrou stránku a pomohla jí dostat se ze stínu - Gildu.\n\nNakonec pan Lester se své dceři omluví a Gilda zůstává ještě dva týdny. Později se vrací domů a se svou sestřenicí udržuje písemný styk, aby věděla jak se jí daří a jestli je zase šťastná. Gilda se vrací domů s pocitem vítězství, protože poprvé vyřešila nějakou záhadu a posilnila své parapsychologické schopnosti a našla námět pro svou povídku.\n\nGilda má za sebou léto plné dobrodružství se sestřenkou Julií ve viktoriánském sídle v Kalifornii. Teď pro ni nastává ta dlouho neočekávaná chvíle návratu do školy.\n"}
{"id": "787073", "url": "https://cs.wikipedia.org/wiki?curid=787073", "title": "Veslování na Letních olympijských hrách 2008", "text": "Veslování na Letních olympijských hrách 2008\n\nVeslování na Letních olympijských hrách 2008 v Pekingu se konalo ve dnech od 9. do 17. srpna. Celkem se soutěžilo ve čtrnácti disciplínách, v osmi mužských a v šesti ženských. Nejúspěšnější zemí se stala Velká Británie se ziskem dvou zlatých, dvou stříbrných a dvou bronzových medailí.\n"}
{"id": "787078", "url": "https://cs.wikipedia.org/wiki?curid=787078", "title": "Římskokatolická farnost Vítkov", "text": "Římskokatolická farnost Vítkov\n\nŘímskokatolická farnost Vítkov je územní společenství římských katolíků s farním kostelem Nanebevzetí Panny Marie ve Vítkově.\n\n\n"}
{"id": "787080", "url": "https://cs.wikipedia.org/wiki?curid=787080", "title": "Rozhodčí (lední hokej)", "text": "Rozhodčí (lední hokej)\n\nRozhodčí v ledním hokeji je osoba, která dbá na dodržování pravidel předepsaných pro utkání v tomto sportu. Ti také řeší jejich porušení během utkání. V ledním hokeji se vyskytují dvě kategorie rozhodčích:\n\nTito rozhodčí jsou během soutěžního utkání přítomni na ledě hokejového kluziště a vykonávají zde své povinnosti. Nosí černou hokejovou helmu a jsou oděni do černých kalhot a vertikálně pruhovaného černobílého dresu s číslem rozhodčího, popřípadě se jmenovkou (dle nařízení příslušného řídícího orgánu soutěže). Jsou obutí do bruslí a nosí v ruce píšťalku, kterou použijí k přerušení hry.\n\nPráce rozhodčích na ledě zahrnuje komunikaci s hráči obou soupeřů, s trenéry a s pomocnými rozhodčími. Komunikují buď verbálně, nebo předepsanými signály rukama, jejichž popis je uveden v příloze pravidel. Rozhodčí na ledě řídí utkání svými rozhodnutími, která jsou založena na jejich uvážení a výkladu pravidel, jež učiní nestranným způsobem.\n\nV zápase se na hrací ploše pohybuje jeden nebo dva hlavní rozhodčí podle propozic dané soutěže. Pro soutěže pořádané podle pravidel IIHF jsou na hrací ploše vždy dva hlavní rozhodčí. Hlavní rozhodčí nosí na obou rukávech pásku oranžové nebo červené barvy. Během zápasu dohlížejí na průběh hry a mají pravomoc udílet tresty hráčům porušujících pravidla. Jejich rozhodnutí je v jakémkoliv sporu konečné. Hlavní rozhodčí zpravidla provádí vhazování ve středu kluziště na začátku každé třetiny a po dosažení branky.\n\nDvojice čárových rozhodčích se na hrací ploše pohybuje u modrých čar a v zápase kontrolují nedovolené přechody puků přes čáry, mezi něž patří ofsajd a zakázané uvolnění. Po odpískání takového prohřešku proti pravidlům čárový sudí přeruší hru, signálem rukou určí místo vhazování, které také následně provede. Mezi důležité zodpovědnosti čárového rozhodčího je také ukončovat šarvátky mezi soupeřícími hráči dříve, než přerostou v bitku. V případě bitek musí soupeřící hráči od sebe oddělit a dohlédnout, aby provinivší hráči opustili ihned poté kluziště. Čároví rozhodčí jsou také zodpovědní za dohled nad správným počtem hráčů na ledě.\n\nPomocní rozhodčí nemají s výjimkou videorozhodčích žádný přímý vliv na výsledek utkání a vyskytují se mimo ledovou plochu. Mají pouze podpůrné a administrativní úkoly.\n\nBrankoví rozhodčí sledují, zda puk přešel celým objemem přes brankovou čáru a byla tak dosažena branka. Pokud ano, rozsvítí červené světlo za brankou, do níž puk vletěl. Tím hlavnímu rozhodčímu signalizuje gól, avšak jeho uznání spadá do kompetence hlavního rozhodčího. Pracují vždy dva a nachází se za bránou mimo kluziště, odkud sledují každý svou branku. V soutěžích IIHF je vyžadováno, aby brankový rozhodčí nosil předepsaný rozhodcovský dres.\n\nFunkce brankových rozhodčích byla zavedena poprvé již v roce 1877 v Montrealu, avšak tehdy se jim říkalo umpire.\n\nVideorozhodčí sedí před televizními obrazovkami a dle pravidel je v přesně definovaných případech po telefonu nápomocen hlavnímu rozhodčímu v jeho rozhodování zkoumáním záběrů hry, hlavně v situacích, zda bylo dosaženo branky. Svým charakterem práce nahrazuje funkci brankových rozhodčích, jejichž přítomnost pak není v soutěžích, kde je videorozhodčí povinný, nutná. Videorozhodčí dále po dosažení branky zkoumá správnost uvedení střelců a asistentů.\n\nVedoucí boxu koordinuje práci všech pomocných rozhodčích. Souběžně s touto funkcí může zaujmout i některou z dalších následujících.\n\nZapisovatel je zodpovědný za oficiální zápis o utkání. Ještě před začátkem zápasu sestavuje seznam hráčů obou celků a během utkání, kdy se nachází v boxu trestoměřičů, zaznamenává hráčům góly, asistence a tresty s příslušnými časy. Zodpovídá též za správnost údajů na zápisu o utkání. Během utkání též může vykonávat funkci hlasatele a informuje diváky hlášením o gólu, uděleném trestu, či zbývajících dvou minutách do konce utkání.\n\nČasoměřič sleduje čas v průběhu utkání. Je zodpovědný za zastavení času na časomíře v případě přerušení a za jeho opětovné spuštění při vhazování. Časoměřič dále zadává do časomíry góly a údaje o potrestaném hráči s výší jeho trestu, který stanovil hlavní rozhodčí. \n\nÚkolem dohlížitelů trestné lavice neboli trestoměřičů je evidence uložených trestů, vpuštění provinivšího se hráče na trestnou lavici a jeho opětovné vpuštění zpět na ledovou plochu v moment uplynutí trestu nebo po jeho ukončení vlivem dosažení branky soupeře během přesilové hry. Dohlížitelé též v případě vstřelení branky pomáhají zapisovateli s identifikací hráčů přítomných na ledě v momentě vstřelení branky k zapsání plusových a minusových bodů do jejich osobních statistik.\n\n"}
{"id": "787082", "url": "https://cs.wikipedia.org/wiki?curid=787082", "title": "Římskokatolická farnost Klokočov", "text": "Římskokatolická farnost Klokočov\n\nŘímskokatolická farnost Klokočov je územní společenství římských katolíků s farním kostelem svatého Ondřeje v Klokočově.\n\n\n"}
{"id": "787084", "url": "https://cs.wikipedia.org/wiki?curid=787084", "title": "Filchnerův–Ronneové šelfový ledovec", "text": "Filchnerův–Ronneové šelfový ledovec\n\nŠelfový ledovec Filchnera-Ronneové, anglicky Filchner-Ronne Ice Shelf, se nachází v jižní části Weddellova moře v Antarktidě. Je druhý největší na Zemi, rozkládá se na ploše 430 000 km².\n\nKoncem ledna roku 1912 doplul velitel druhé německé polární výpravy Wilhelm Filchner na lodi \"Deutschland\" k břehům Antarktidy do jižní části Weddellova moře až na téměř 78. stupeň jižní zeměpisné šířky, kde byl zastaven v další plavbě ledovým polem. Filchner v následujících dnech uvedený region prozkoumal a našel vyčnívat z ledové pláně kousky horniny. Vyslovil domněnku, že toto ledové pole sahá až na antarktickou pevninu a tudíž je chybná tehdy hojně uznávaná hypotéza, že západní část Antarktidy (nynější Antarktický poloostrov) je oddělena od východní Antarktidy (centrální Antarktida). Objevitel pojmenoval ledovou plošinu po tehdejším německém císaři Vilémovi II., císař toto odmítl a jako projev uznání vědci ho nazval ledovec Filchnerův.\n\nShodnou oblast v roce 1947 probádal kapitán americké expedice Finn Ronne a šelfový ledovec pojmenoval po své manželce, polární průzkumnici Edith Ronneové. V roce 1968 byl vytvořen kompromis a šelfový ledovec se začal nazývat Filchnerův-Ronneové.\n\nWeddellovo moře svou jižní části vytváří hluboký zářez do antarktické pevniny. Šelfový ledovec je ze západu ohraničen Antarktickým poloostrovem (konkrétně Grahamovou zemí, anglicky \"Graham Land\") a z východu antarktickou pevninou (konkrétně Coatsovou zemí, anglicky \"Coats Land\").\n\nŠelfový ledovec Filchnera-Ronneové je Berknerovým ostrovem, který je pod ledem zcela skryt, rozdělen do dvou částí. Ty jsou někdy nazývány samostatnými jmény. Užší, východnější šelfový ledovec bývá nazýván Filchnerův (okolo a širší, západnější úsek šelfového ledovce Ronneové (okolo ), jejich tloušťka může být až 600 m.\n\nLeží v oblasti která spadá pod správu Britského antarktického území (BAT). V roce 1940 vznesly Argentina a Chile nároky na část britského sektoru ve kterém se šelfový ledovec Filchnera-Ronneové nachází; nároky těchto zemí se dokonce překrývají mezi sebou navzájem. Smlouva o Antarktidě z roku 1959 tyto spory odsunula do budoucna, dočasně zakonzervovala status quo.\n\nTato tabule ledovcového ledu s mírně zvlněným povrchem a s obsahem horninového materiálu leží svou jižní stranou na pevnině Antarktidy a severní sahá do Weddellova moře, kde se částečně opírá o jeho dno a většinou plave na hladině; moře zde dosahuje hloubky do 1400 m. Na severu, směrem od moře, je šelfový ledovec ohraničen strmými stěnami vyčnívajícími až 50 m nad mořskou hladinou.\n\nŠelfový ledovec neustále přirůstá vlivem mnoha ledovcových proudů splazujících z ledového příkrovu Antarktidy. Dosahují místy tloušťky až 200 m a sahají do vnitrozemí do délky 800 km. Pohybuje se směrem k pobřeží rychlostí okolo 1 km za rok. Po dosažení mořské hladiny jeho tloušťka mohutní, protože zespodu narůstá namrzáním mořské vody. Postupným posuvem do moře vznikají důsledkem ohromné hmotnosti a pohybu v ledovci trhliny a ten se láme. Uvolňují se z něho obrovské bloky ledu, které plavou do teplejších severních vod. V roce 1988 se odtrhl kus o velikosti 150 × 50 km a v roce 2000 veliký 167 × 32 km. Tomuto odlamování se říká telení.\n\nNa severním okraji šelfového ledovce používalo Spojené království v létech 1956 až 1957 vědeckou stanici Shackleton a od roku 1957 do 1962 zde měly Spojené státy americké stanici Ellsworth, kterou později předaly Argentině, v roce 1975 zde provozoval také Sovětský svaz letní stanici Družnaja. Na jihu šelfového ledovce byla v létech 1965 až 1969 stanice Argentiny s názvem Sobral.\n\n\n"}
{"id": "787087", "url": "https://cs.wikipedia.org/wiki?curid=787087", "title": "Římskokatolická farnost Nové Těchanovice", "text": "Římskokatolická farnost Nové Těchanovice\n\nŘímskokatolická farnost Nové Těchanovice je územní společenství římských katolíků s farním kostelem svatého Mikuláše v Nových Těchanovicích.\n\n\n"}
{"id": "787088", "url": "https://cs.wikipedia.org/wiki?curid=787088", "title": "Oblouk Septimia Severa", "text": "Oblouk Septimia Severa\n\nOblouk Septimia Severa je jedna z nejlépe zachovaných staveb na Foru Romanu v Římě. Vítězný oblouk z bílého mramoru dali roku 203 n.l. postavit svému otci Septimiu Severovi jeho synové Caracalla a Geta na paměť jejich společných výprav proti Parthům a Arabům v letech 194–195 a 197–199.\n\nPo Septimiově smrti vládli Caracalla a Geta společně, když dal Caracalla roku 212 bratra zavraždit, byly jeho podobizny i všechny zmínky o něm z veřejných staveb i z tohoto oblouku odstraněny. Oblouk se zachoval, protože byl později součástí kostela a zůstal v církevním majetku, takže jej lidé nerozebrali. Během staletí se však na Forum nanesla taková vrstva hlíny, že bočními branami se téměř nedalo projít a celý oblouk byl odkryt až během vykopávek v 19. století.\n\nOblouk se třemi branami a čtyřmi předsunutými dekorativními sloupy, kterým prochází Via Sacra, stojí na severním konci Fora, na úpatí Kapitolu. Je 20,8 m vysoký, 23,2 m široký a výška prostřední brány je 12,2 m. Do všech bran se původně vystupovalo po schodech, prostřední brána má dnes rampy, aby se jí dalo projet. Z prostředního oblouku s kazetovanou klenbou vedou průchody do obou postranních, což pak napodobuje řada novověkých vítězných oblouků. V jižním pilíři je schodiště, vedoucí na horní terasu, kde kdysi stála socha všech tří mužů ve voze se čtyřspřežím (kvadriga).\n\n\n\n"}
{"id": "787093", "url": "https://cs.wikipedia.org/wiki?curid=787093", "title": "Crédit Agricole", "text": "Crédit Agricole\n\nCrédit Agricole je francouzská obchodní banka s centrálou v Paříži. Její právní forma je akciová společnost. Crédit Agricole má zhruba 160 000 zaměstnanců a roční obrat 34,2 miliardy € (2010). Je ústřední společností skupiny Crédit Agricole, která je družstevně organizována.\n\nCrédit Agricole je družstevní bankovní skupina, která zahrnuje vedle burzovně obchodovatelné banky Crédit Agricole S.A. rovněž 39 \"Caisses Régionales de Crédit Agricole Mutuel\" (družstevních regionálních pokladen), které se skládají z celkového počtu 2544 samostatných družstev. Akciová Crédit Agricole je společně vlastněna z 56,3 % regionálními pokladnami a sama naopak vlastní jejich zhruba čtvrtinový podíl. Skupina Crédit Agricole má na celém světě asi 11 500 poboček a okolo 50 miliónů zákazníků.\n\nV osobním bankovnictví se Caisses Régionales zaměřují především na venkovské oblasti, zatímco Crédit Agricole má pobočky ve velkoměstech. Tato kombinace umožňuje finanční skupině držet významný podíl na francouzském finančním trhu. Banka má rovněž prostřednictvím získaných bank také zastoupení v zahraničí v Itálii (Cariparma), Řecku (Emporiki Bank), Maroku, Egyptě, Polsku a jinde.\n\nVe specializovaných bankovních službách nabízí též spotřební úvěry, faktoring, leasing, pojištění a správu majetku.\n\nInvestičním bankovnictvím se zabývá člen skupiny Credit Agricole Corporate & Investment Bank.\n\nV září 2010 byla Crédit Agricole spolu s dalšími 10 bankami odsouzena francouzským protimonopolním úřadem k celkové pokutě ve výši 381,1 miliónů €. Banky uzavřely dohodu a v letech 2002–2007 zpoplatnily svým zákazníkům platbu šekem ve výši 4,3 centů, aby docílily mimořádného zisku. Opatření se dotklo 80 % šeků použitých ve Francii, kde bylo do té doby jejich používání bezplatné. Po zásahu bankovního dozoru byla tato praxe ukončena a kartel byl potrestán pokutou. Podle úřadu hrála Crédit Agricole ve skupině vedoucí úlohu, takže její pokuta byla vyšší o 10 %. Protože dále byla banka v roce 2000 už jednou kvůli porušení pravidel hospodářské soutěže pokutována, byla její pokuta navýšena ještě o dalších 20 %.\n\n"}
{"id": "787095", "url": "https://cs.wikipedia.org/wiki?curid=787095", "title": "Hermès", "text": "Hermès\n\nHermès [ɛʀˈmɛs] je francouzská firma se sídlem v Paříži, která se zabývá výrobou luxusních předmětů a módních doplňků. Sortiment zahrnuje kabelky, obuv, šperky, hodinky, oděvy, parfémy a porcelán.\n\nFirmu Hermès založil v Paříži roce 1837 Thierry Hermès (1801-1878) a od té doby se nachází v majetku rodiny.\n\n"}
{"id": "787096", "url": "https://cs.wikipedia.org/wiki?curid=787096", "title": "Le Bon Marché", "text": "Le Bon Marché\n\nLe Bon Marché (česky \"Dobrý trh\") je obchodní dům v Paříži. Nachází se mezi ulicemi \"Rue de Sèvres\", \"Rue de Babylone\" a \"Rue du Bac\" v 7. obvodu. Byl založen v roce 1838 a stal se později prvním obchodním domem v dějinách. Spoluzakladatel Aristide Boucicaut se stal předlohou hlavního hrdiny Zolova románu \"U štěstí dam\" (1883).\n\nObchod pod názvem \"Au Bon Marché\" založili v roce 1838 bratři Videau a roku 1848 do podniku vstoupili manželé Boucicautovi jako podílníci. V roce 1852 získali ve firmě většinu. Obchod s původně 12 zaměstnanci přeměnili v následujících letech na velký obchodní dům s rozsáhlým sortimentem, pevnými cenami a intenzivní reklamou. V roce 1863 vyplatili manželé i zbytek firmy rodině Videau. V roce 1869 došlo k největšímu rozšíření budovy, na kterém se podílel Gustave Eiffel. V roce 1855 jej napodobil obchod Grands Magasins du Louvre a poté následovaly obchodní domy À la Belle Jardinière (1956), Printemps (1865) a La Samaritaine (1869). Tito následovníci a konkurenti sídlili na pravém břehu, zatímco Le Bon Marché zůstal dominantní na levém břehu.\n\nV roce 1984 získala obchodní dům skupina LVMH a roku 1989 byl dům přejmenován na dnešní \"Le Bon Marché\".\n\n"}
{"id": "787098", "url": "https://cs.wikipedia.org/wiki?curid=787098", "title": "LVMH - Moët Hennessy Louis Vuitton", "text": "LVMH - Moët Hennessy Louis Vuitton\n\nLVMH – Moët Hennessy Louis Vuitton SA (často jen zkráceně LVMH) je francouzský koncern se sídlem v Paříži, který je majitelem více než 60 obchodních značek luxusního zboží. V roce 2010 měla firma 83 500 zaměstnanců a obrat 20,3 miliardy €. Skupina vznikla v roce 1987 fúzí společností Louis Vuitton a Moët Hennessy. Název koncernu tvoří jména výrobce kufrů a kabelek \"Louis Vuitton\", producenta šampaňského \"Moët et Chandon\", a výrobce koňaku \"Hennessy\".\n\nNejvětším akcionářem společnosti LVMH s podílem 46,6 % všech akcií je holding, jehož majitelem je Bernard Arnault, nejbohatší muž Francie.\n\n\n\n"}
{"id": "787104", "url": "https://cs.wikipedia.org/wiki?curid=787104", "title": "Římskokatolická farnost Ludgeřovice", "text": "Římskokatolická farnost Ludgeřovice\n\nŘímskokatolická farnost Ludgeřovice je územní společenství římských katolíků s farním kostelem svatého Mikuláše v Ludgeřovicích.\n\n\n"}
{"id": "787105", "url": "https://cs.wikipedia.org/wiki?curid=787105", "title": "Drienovská Nová Ves", "text": "Drienovská Nová Ves\n\nDrienovská Nová Ves ( ) je obec na Slovensku v okrese Prešov. V roce 2010 zde žilo 741 obyvatel, rozloha katastrálního území činí 6,30 km².\n\nObec leží na rozhraní Šarišské vrchoviny a severní části Košické kotliny v údolí řeky Torysy.\n\nNadmořská výška se pohybuje v rozmezí 218 až 414 m n. m., střed obce se nachází ve výšce 225 m. Povrch tvoří flyš a čtvrtohorní náplavy a svahové hlíny. Západní část obce kryjí lesní porosty tvořené buky, duby a břízami.\n\nÚzemím obce protéká Novoveský potok, který pramení v bukovém lese pod horou Nižná Ščerbová v nadmořské výšce 370 m. Je levostranným přítokem řeky Torysy.\n\nPrvní písemná zmínka o obci je z roku 1335, kde je uváděná jako Wyfolua, která vznikla na území obce Židov (Šidov). Obec byla majetkem Petra Somosyho do roku 1449 a nazývána Somosújfalu. Pak byla vlastněna rodem Drienovů. Do 20. století obec byla v majetku Andrássyů. V roce 1787 bylo v obci 37 domů, ve kterých žilo 255 obyvatel, v roce 1828 ve čtyřiceti domech žilo 316 obyvatel. Hlavní obživou bylo zemědělství.\n"}
{"id": "787108", "url": "https://cs.wikipedia.org/wiki?curid=787108", "title": "Rohovník", "text": "Rohovník\n\nRohovník (\"Ceratonia\") je rod rostlin z čeledi bobovité. Rohovníky jsou nevelké stromy se zpeřenými lesklými listy a drobnými květy bez koruny. Plody rohovníku obecného, pěstovaného zejména ve Středomoří, jsou známy jako svatojánský chléb nebo karob.\n\nRohovníky jsou menší až středně vysoké stálezelené stromy dorůstající výšky až 20 metrů a průměru kmene přes 30 centimetrů. Rostliny jsou dvoudomé nebo mnohomanželné (s jednopohlavnými i oboupohlavnými květy). Koruna je široká, hustá. Listy jsou sudozpeřené, se 2 až 5 páry lesklých kožovitých lístků. Mladé rozvíjející se lístky jsou červenohnědé a chlupaté. Palisty jsou drobné nebo chybějí. Květy jsou drobné, jednopohlavné nebo oboupohlavné, v postranních hroznech vyrůstajících na mladých větévkách. Samčí květy jsou žluté až červenavé, samičí jsou zelené. V květech je přítomen nektáriový disk. Kalich je pěticípý, s kuželovitou kališní trubkou a krátkými zuby. Koruna chybí. Tyčinek je 5. Semeník je krátce stopkatý, s mnoha vajíčky a velmi krátkou čnělkou zakončenou štítovitou bliznou. Zralé lusky jsou hnědofialové, zploštělé, podlouhlé, tlustě kožovité, nepukavé, až 25 cm dlouhé. Mezi semeny je nasládlá, vonná dužnina.\n\nRod rohovník zahrnuje 2 druhy. Rohovník obecný (\"Ceratonia siliqua\") je původní ve východním Středomoří, je však již dlouho pěstován po celém Středomoří a v různých klimaticky příhodných oblastech jiných částí světa, např. v Číně. Vyhovují mu hluboké, těžké ale dobře propustné půdy a teplé, ne však horké klima. Prospívá spíše v nižších nadmořských výškách v blízkosti moře. Rohovník \"Ceratonia oreothauma\" se vyskytuje v oblasti Somálska, Ománu a Jemenu.\n\nV roce 1980 byl z Ománu a Jemenu popsán nový druh rohovníku pod názvem \"Ceratonia oreothauma\" a počet druhů tohoto rodu se tak rozšířil na dva. \"Ceratonia oreothauma\" náleží mezi ohrožené druhy.\n\nV luscích rohovníku obecného je obsaženo asi 1 až 4% tříslovin. Dužnina lusků obsahuje 30 až 70% cukrů, dále tuky, škrob, bílkoviny, aminokyseliny, kyselinu gallovou, leukoanthokyany a fenolické látky.\n\nRohovník obecný je odolný vůči suchu díky dlouhým kořenům sahajícím do hlubších vrstev půdy.\n\nPlody rohovníku obecného (\"Ceratonia siliqua\"), známé jako svatojánský chléb, obsahují sladkou měkkou hnědavou dužninu, která se suší a mele na mouku zvanou karob. Ze semen se také získává guma připomínající tragant. Má využití v potravinářství, kosmetice, farmacii a podobně. Semena rohovníku byla v minulosti používána v lékárnictví a klenotnictví jako závaží, z čehož pochází váhová jednotka karát. Egypťané z plodů připravovali víno. V některých oblastech Německa a Rakouska se pražené lusky míchají s cikorkou a používají jako náhrada kávy.\nLusky a také guma ze semen jsou v tradiční indické medicíně používány jako účinný prostředek při zánětech střev a kolitidě.\n\nNavzdory atraktivnímu olistění není rohovník příliš vhodný jako pouliční strom, neboť jeho silné kořeny nadzvedávají a vyboulují okolní terén. Mimo to z něj hojně opadávají zralé lusky.\n\n\n"}
{"id": "787120", "url": "https://cs.wikipedia.org/wiki?curid=787120", "title": "Straka v hrsti", "text": "Straka v hrsti\n\nStraka v hrsti je experimentální filmové drama Juraje Herze natočené v roce 1983. Scénář napsal tehdy zakázaný autor Antonín Přidal. Okamžitě po svém vzniku byl film umístěn do trezoru, premiéry se dočkal až v roce 1991.\n\nPříběh je inspirován středověkou fraškou o mastičkářovi. Schválení scénáře, který byl psán, jako by šlo o pohádku zasazenou do středověku i následné natáčení probíhalo hladce. Studio Barrandov režisérovi nabízelo kolem 20 miliónů, řekl si o čtyři.\n\nPro novodobou alegorickou kramářskou hru se zpěvy a tanci režisér zvolil stylizované kostýmy, a rockový doprovod skupiny Pražský výběr. Aby se vyhnuli nutnosti vystřihnout některé záběry, použili tvůrci mnoho dlouhých záběrů, nepočítali ale s tím, že cenzura zakáže film zcela. Problémy začaly, když vyšlo najevo, že se nejedná o další středověkou pohádku, ale o velmi těžko stravitelnou satiru a že v komparsu se objevili i signatáři Charty 77. Postprodukce filmu byla omezena na týden film byl označen jako pornografický a následoval zákaz promítání. Tvůrců si začala všímat Státní bezpečnost, Herz kvůli zákazu začal pomýšlet na emigraci, film přispěl i k zákazu Pražského výběru.\n\n"}
{"id": "787121", "url": "https://cs.wikipedia.org/wiki?curid=787121", "title": "Lukin", "text": "Lukin\n\nPříjmení Lukin nosí více různých osobností:\n\n"}
{"id": "787125", "url": "https://cs.wikipedia.org/wiki?curid=787125", "title": "Čou Jung-kchang", "text": "Čou Jung-kchang\n\nČou Jung-kchang (pchin-jinem \"Zhou Yongkang\", * 1942 provincie Wu-si) je bývalý čínský naftař, který vstoupil do nejvyšších politických kruhů a stal se členem stálého výboru politbyra a mocenské frakce prezidenta Ťiang Ce-mina uvnitř Komunistické straně Číny.\n\nPřed vstupem do světa politiky pracoval Čou Jung-kchang téměř 30 let na ropných polích v Čínské národní ropné společnosti, kde se dostal do nejvyššího vedení. Poté, co jeho první manželka zemřela při automobilové nehodě, požádal Čou o ruku neteř bývalého čínského prezidenta Ťiang Ce-mina.\n\nV roce 1964 vstoupil do komunistické strany Číny a v roce 1998 opustil Čou Jung-kchang svou pozici v čele Čínské národní ropné společnosti a byl jmenován ministrem pozemků a zdrojů. O rok později se stal Čou stranickým vůdcem v provincii S’-čchuan.\n\nV roce 1999 připravoval tehdejší prezident Ťiang Ce-min celostátní kampaň proti náboženským skupinám v ČLR, do níž si jako svého relativně důvěryhodného společníka zvolil právě Čou Jung-kchanga. Jeho kampaň obsahovala tvrdý úder proti náboženským skupinám v zemi, který zasáhl zejména početnou 70milionovou skupinu následovníků Fa-lun-kungu.\n\nBěhem jeho návštěvy USA v roce 2001 byla na Čou Jung-kchanga podána praktikujícími Fa-lun-kungu žaloba za zločiny proti lidskosti. Během jeho působení bylo v provincii S’-čchuan v důsledku represí zaznamenáno nejméně 217 potvrzených úmrtí praktikujících Fa-lun-kungu v důsledku mučení a zneužívání.\n\nVzhledem k jeho aktivní účasti na Ťiang Ce-minově celostátní kampani proti Fa-lun-kungu byl Čou Jung-kchang v prosinci 2002 povýšen na pozici šéfa Ministerstva veřejné bezpečnosti a úspěšně vstoupil do ústředního orgánu komunistického režimu. Jako člen politbyra a sekretariátu Ústředního výboru strany byl Čou zapojen do personálních rozhodnutí týkajících se strany i státu.\n\nV roce 2007 byl Čou Jung-kchang povýšen do čela Politického a legislativního výboru komunistické strany, kde dostal na starost dohled nad všemi orgány vynucujícími právo. Jeho široká kompetence obsahovala řízení zpravodajských služeb, veřejného pořádku, bezpečnosti, soudů a prokuratur.\n\nStránka Clearwisdom.net zveřejnila informace, že oficiální dokumenty, které unikly z takzvaného Úřadu 610, uvádějí, že tento stranický úřad zřídil předseda Ťiang Ce-min za účelem vymýcení Fa-lun-kungu. Dále uvádí, že do čela úřadu byl jako ředitel jmenován Luo Kan, který úřad zastával od roku 1998 do roku 2007. Na jeho místo byl v roce 2007 dosazen Čou Jung-kchang, který vede úřad dodnes.\n\nJako šéf Politického a legislativního výboru komunistické strany řídil potlačování protestů rodičů dětí, které zemřely v důsledku zřícení nekvalitních školních budov při zemětřesení v provincii S’-čchuan v roce 2008. Po častých zprávách o protestech mnichů, kteří se na protest upalovali, inicioval vyslání vojska do Tibetu. Také podpořil postup získávání zámořských čínských studentů pro práci pro zpravodajské služby.\n\nList New York Times uvedl, že podle několika uniklých amerických depeší, které se objevili na Wikileaks stál Čou Jung-kchang také za kybernetickými útoky na internetový vyhledávač Google.\n\nPodle zdrojů deníku The Daily Telegraph kontroluje Čou Jung-kchang také monopol na čínském trhu s naftou.\n\n1. března 2012 - Deník Velká Epocha (The Epoch Times) zveřejnil informace o tom, že policejní ředitel Wang Li-tün odevzdal na velvyslanectví USA americkému velvyslanci informace o spiknutí tajemníka Po Si-laje a šéfa policejních sil Čou Jung-kchanga, kteří údajně připravují v ČLR převrat. Čínský disidentský server Boxun napsal, že Wang Li-tüna vyšetřují v Pekingu. Pravděpodobně již předal informace o spiknutí Čou Jung-kchanga a Po Si-laje, kteří chtěli zabránit nástupu Si Ťin-pchinga.\n\n4. března 2012 - Deník Velká Epocha zveřejnil informace (o nichž tento deník tvrdí, že mu byly zaslány od anonymního zdroje) popisující obsah předaných dokumentů. Podle tohoto anonyma dokumenty zahrnují důkazy, že Po Si-laj a člen stálého výboru politbyra Ústředního výboru ČKS Čou Jung-kchang chtěli odstranit Si Ťin-pchinga, budoucího předsedu politbyra a chopit se moci. Spiknutí bylo údajně podpořeno vedením komunistické strany, tedy frakcí bývalého předsedy komunistické strany Ťiang Ce-mina.\n\n19. března 2012 - Internetoví mikrobloggeři na Weibo.com tvrdí, že v noci z 19. na 20. března došlo k pokusu o převrat (puč). V Pekingu se objevilo velké množství armádních vozů. Neoznačené armádní složky údajně zrána obsadily všechna důležitá místa vládního komplexu v Čung-nan-chaj i jinde v Pekingu. Vše odstartovala aféra Po Si-laje, jenž byl podle portálu Mingjing News chráněncem člena devítičlenného Stálého výboru politbyra komunistické strany Čou Jung-kchanga, který kontroluje policii a bezpečnostní složky, rozhořel se boj mezi nejmocnějšími členy politbyra. Za soupeřící kliku vůči Čouovi označují čínští blogeři generálního tajemníka Chu Ťin-tchaa a premiéra Wen Ťia-paa, kteří kontrolují armádu. Některá média hovoří o střelbě v centru Pekingu, pohybech obrněných vozidel v metropoli i záhadné nehodě Ferrari, v němž měl zahynout syn člena vlády.\n\nOd roku 2012, čelil Čou Jung-kchang vnitrostranickému vyšetřování.\n\n11. června 2015 byl bývalý šéf čínských bezpečnostních složek Čou Jung-kchang, odsouzen k doživotnímu trestu odnětí svobody na základě obvinění z korupce. Dle Prvního středního lidového soudu byl obžalovaný souzen již během uzavřeného procesu 22. května 2015, a to na základě obvinění z přijímání úplatků, zneužití státní moci a vyzrazování státních tajemství. Soud uvedl, že obviněnému nebude umožněno podat odvolání.\n"}
{"id": "787126", "url": "https://cs.wikipedia.org/wiki?curid=787126", "title": "Hermann Hüffer", "text": "Hermann Hüffer\n\nJoseph Julius Alexander Hermann Hüffer (24. března 1830, Münster – 15. března 1905, Bonn) byl německý právník a historik.\n\nHermann Hüffer studoval v letech 1848 až 1851 v Bonnu a Berlíně práva, habilitoval v roce 1855 v Bonnu. Řádným profesorem byl jmenován v roce 1873 a v roce 1884 se stal justičním radou. V roce 1902 ho Bavorská akademie věd přijala za korespondenčního člena.\n\nV letech 1864 až 1865 zasedal v pruském sněmu a v období 1867 až 1870 v Říšském sněmu severního svazku. \n\nKromě právnických publikací napsal také několik literárních pojednání na dílo Heineho (Berlin 1879) a Marianne von Willemer. Po jeho smrti vydal Ernst Sieper jeho paměti, které jsou významné popisem akademického života v Německu v 2. polovině 19. století.\n\n\n"}
{"id": "787129", "url": "https://cs.wikipedia.org/wiki?curid=787129", "title": "Anna Partišová", "text": "Anna Partišová\n\nAnna Partišová (7. června 1916 - ???) byla česká a československá politička Komunistické strany Československa, poslankyně České národní rady a Sněmovny národů Federálního shromáždění za normalizace.\n\nK roku 1969 se uvádí jako učitelka na ZDŠ z Prahy 2.\n\nPo provedení federalizace Československa usedla do Sněmovny národů Federálního shromáždění. Mandát nabyla až dodatečně v prosinci 1969. Nominovala ji Česká národní rada, v níž rovněž zasedala dodatečně (od listopadu 1969). Ve federálním parlamentu zasedala do konce funkčního období, tedy do voleb roku 1971.\n\n"}
{"id": "787131", "url": "https://cs.wikipedia.org/wiki?curid=787131", "title": "Medaile Wilhelma Exnera", "text": "Medaile Wilhelma Exnera\n\nMedaile Wilhelma Exnera, německy Wilhelm-Exner-Medaille, je rakouské ocenění udělované nadací Wilhelma Exnera Rakouského obchodního spolku. Vzniklo při příležitosti 60. výročí členství Wilhelma Exnera ve spolku v roce 1921. \n\nCena je určena vědcům a badatelům, kteří svou prací přímo či nepřímo významně ovlivnili ekonomiku. Medaile není spojena se žádnou finanční odměnou, ale nositelé jsou pozváni na oběd se spolkovým prezidentem Rakouska.\n\nNadaci, která o udělení medaile rozhoduje, předsedá jednatel volený každé tři roky - pokud možno nositel ocenění.\n\nMedaile je vyrobena z bronzu; má průměr 7,5 cm. Na přední straně je podobizna a podpis Wilhelma Exnera. Na rubu je jméno nositele, rok udělení a nápis \"„Wilhelm-Exner-Medaille des Österreichischen Gewerbevereins in Wien“\".\n\nMezi oceněnými je také 20 nositelů Nobelovy ceny (stav k roku 2011).\n\n\n"}
{"id": "787133", "url": "https://cs.wikipedia.org/wiki?curid=787133", "title": "Elena Pastorková", "text": "Elena Pastorková\n\nElena Pastorková (25. května 1927 - ???) byla slovenská a československá bezpartijní politička, poslankyně Slovenské národní rady v 60. - 80. letech a Sněmovny národů Federálního shromáždění na počátku normalizace.\n\nVe volbách roku 1964 se stala poslankyní Slovenské národní rady. V SNR zasedala trvale až do roku 1981, přičemž v letech 1968-1981 byla členkou jejího předsednictva.\n\nPo provedení federalizace Československa usedla v lednu 1969 do Sněmovny národů Federálního shromáždění. Nominovala ji Slovenská národní rada. Ve federálním parlamentu zasedala do konce funkčního období, tedy do voleb roku 1971.\n\n"}
{"id": "787134", "url": "https://cs.wikipedia.org/wiki?curid=787134", "title": "Ferdinand Sládek", "text": "Ferdinand Sládek\n\nFerdinand Rudolf Sládek (19. května 1872 Ledenice – 30. května 1943 Praha) byl český sběratel lidových písní a hudební skladatel.\n\nOtec skladatele byl řezníkem a hostinským v Ledenicích. Syn vystudoval reálku v Českých Budějovicích a \"Učitelský ústav\" v Soběslavi. V roce 1895 vstoupil na Pražskou konzervatoř, na varhanní oddělení. Stal se učitelem, nejprve učil v Českém Krumlově, později v Proseku. Od roku 1902 byl učitelem v Praze – Karlíně. V době 1. světové války sloužil v armádě a od roku 1920 až do odchodu do důchodu byl v Karlíně řídícím učitelem.\n\n40 let svého života strávil sběrem jihočeských písní. Podle vlastních záznamů navštívil více než 70 vesnic, vyslechl a zaznamenal přes 170 zpěváků a zpěvaček. Jeho sbírka obsahuje na 3000 písní. Písně upravoval a vydával v početných sbírkách, čímž se velice zasloužil o popularizaci lidové písně. Byl autorem řady školních zpěvníků a na podkladě lidových písní komponoval instruktivní skladby pro výuku klavíru a houslí.\n\n\n\n\nKromě toho komponoval instruktivní skladby pro klavír, písně a sbory. Je rovněž autorem řady chrámových skladeb, které zůstaly většinou v rukopise.\n\n\n"}
{"id": "787140", "url": "https://cs.wikipedia.org/wiki?curid=787140", "title": "Miloš Smatek", "text": "Miloš Smatek\n\nMiloš Smatek, původním jménem Miroslav Jan Smeták (2. srpna 1895 Rovná u Strakonic – 3. září 1974 Praha) byl český hudební skladatel.\n\nNarodil se jako Miroslav Jan Smeták v rodině akademického malíře ve Vídni Františka Smetáka (1852–??) a jeho manželky Marie, rozené Rodové. V roce 1932 bylo jeho příjmení úředně změněno na Smatek. \n\nStudoval v letech 1909–1913 na \"Nové vídeňské konzervatoři\" hru na kontrabas u Adolfa Míška a skladbu u Roberta Fuchse a Josefa Bohuslava Foerstera. Do roku 1919 pak účinkoval jako kontrabasista předních vídeňských symfonických orchestrů.\n\nPo vzniku Československé republiky odešel do Prahy a v sezóně 1919/1920 byl členem orchestru České filharmonie a kapelníkem v divadle \"Revoluční scéna\". Od roku 1921 působil jako kapelník na různých pražských kabaretních a operetních scénách. Spolupracoval s Karlem Hašlerem v kabaretu \"Lucerna\", byl kapeníkem smíchovské \"Arény\" a působil i ve \"Varieté\" a v kabaretu \"Rokoko\". Sestavil i vlastní orchestr a v roce 1928 s ním absolvoval úspěšný zájezd do Německa. Od roku 1932 pracoval jako filmový hudební skladatel a dirigent. V několika filmech vystoupil i jako herec v rolích dirigentů (\"Štěstí pro dva, To byl český muzikant, Na růžích ustláno\").\nJeho skladatelský záběr byl velice široký. Od kabaretních popěvků, přes zpěvohry a operety až po klasickou vážnou hudbu. Jeho jedinou operu \"Čachtická paní\" uvedlo na scénu Slovenské národní divadlo v Bratislavě v roce 1931. Spolupracoval rovněž s gramofonovými firmami.\n\n\n\n\n\n\n\n\n"}
{"id": "787142", "url": "https://cs.wikipedia.org/wiki?curid=787142", "title": "Jan Pauly (politik)", "text": "Jan Pauly (politik)\n\nJan Pauly (22. srpna 1910 - 10. června 1986) byl český a československý politik Československé strany lidové, ústřední tajemník ČSL a poslanec České národní rady a Sněmovny národů Federálního shromáždění na počátku normalizace. Po roce 1970 odstaven z politických funkcí.\n\nK roku 1969 se uvádí bytem Praha, původní profesí úředník. Absolvoval gymnázium a abiturientský kurz při obchodní akademii. Působil jako ústřední tajemník Československé strany lidové, místopředseda Ústředního výboru Národní fronty a poslanec KNV pro Středočeský kraj. Byl členem Ústředního výboru Svazu protifašistických bojovníků a Krajského výboru Obránců míru. Bylo mu uděleno vyznamenání Za vynikající práci, Pamětní medaile k 20. výročí osvobození, Pamětní medaile 2. odboje a vyznamenání za Zásluhy o budování Středočeského kraje (I. stupně).\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Setrval zde do listopadu 1970, kdy rezignoval na křeslo v ČNR a ztratil tak i mandát ve FS. Zastával i vládní funkci. V letech 1969-1971 byl ministrem bez portfeje v druhé vládě Oldřicha Černíka, třetí vládě Oldřicha Černíka a první vládě Lubomíra Štrougala. Ve funkci skončil k 1. lednu 1971.\n\nBěhem pražského jara patřil mezi stoupence reformního proudu v ČSL a od roku 1968 byl ústředním tajemníkem ČSL. S nástupem normalizace jeho politická kariéra skončila. Na listopadovém zasedání ÚV ČSL v roce 1970 musel rezignovat na post ústředního tajemníka a vystřídal ho Rostislav Petera.\n"}
{"id": "787143", "url": "https://cs.wikipedia.org/wiki?curid=787143", "title": "Spolek (rozcestník)", "text": "Spolek (rozcestník)\n\nSpolek může označovat:\n\n\n\n"}
{"id": "787146", "url": "https://cs.wikipedia.org/wiki?curid=787146", "title": "Viktor Pavlenda", "text": "Viktor Pavlenda\n\nViktor Pavlenda (23. ledna 1928 Katarínska Huta – 5. července1990 Bratislava) byl slovenský a československý ekonom, vysokoškolský učitel, politik Komunistické strany Slovenska, poslanec Slovenské národní rady a Sněmovny národů Federálního shromáždění na počátku normalizace. Pak odstaven z veřejných funkcí.\n\nStudoval na gymnáziu a do KSS vstoupil v roce 1948. V roce 1951 absolvoval Vysokou školu ekonomickou v Bratislavě. Zde pak působil jako učitel a vědecký pracovník až do roku 1969. Byl ekonomem, který díky dostupnosti důvěrných ekonomických materiálů dospěl ke kritickému postoji k hospodářské politice Československa, kritizoval i koncept poválečné industrializace Slovenska a centralizační snahy československé vlády. Po roce 1962, tedy po krachu třetí pětiletky byl členem týmu připravujících reformy československé ekonomiky.\n\nBěhem pražského jara v roce 1968 patřil k stoupencům reformního proudu v KSS a zastáncům federalizace ČSSR. Už na jaře 1968 se profiloval jako stoupenec federalizace i v ekonomické oblasti a kritizoval jiné československé ekonomy (Ota Šik) za setrvávání na premise jednotného ekonomiky. Během následujících měsíců působil jako předseda komise pro přípravu federace při ÚV KSS. Během invaze vojsk Varšavské smlouvy do Československa byl v srpnu 1968 krátce internován okupačními jednotkami. Pak byl účastníkem delegace, kterou prezident Ludvík Svoboda vzal na jednání do Moskvy za unesenými vrcholnými politiky ČSSR.\n\nV letech 1958–1970 se uvádí jako účastník zasedání Ústředního výboru Komunistické strany Slovenska. Zastával i posty v celostátní komunistické straně. Vysočanský sjezd KSČ ho zvolil za člena Ústředního výboru Komunistické strany Československa. Do ÚV KSČ pak byl formálně kooptován 31. srpna 1968. Na post rezignoval v dubnu 1970. V srpnu 1968 byl rovněž členem předsednictva ÚV KSČ.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, v níž také zasedal. Ve FS setrval do dubna 1970, kdy rezignací na křeslo v SNR přišel i o mandát ve FS. V lednu 1970 již byla jeho politická pozice oslabena, ale Pavlenda se ještě účastnil porady slovenských vládních a stranických orgánů o korekcích zákona o federaci (které fakticky omezovaly pravomoce národních republik). Historik Jan Rychlík uvádí, že Pavlenda místo, aby důstojně mlčel, snažil se ještě na poslední chvíli zachránit svou kariéru tím, že se veřejně distancoval od reformních názorů z roku 1968. O šest dnů později nicméně byl předsednictvem ÚV KSČ uvolněn „\"na vlastní žádost\"“ z funkce člena předsednictva a člena sekretariátu ÚV KSS.\n\nV roce 1971 byl vyloučen z KSČ a označen za pravicového oportunistu. V letech 1970–1971 byl odsunut na post československého velvyslance ve Švédsku, odkud byl odvolán již po roce v důsledku ztráty členství v KSČ. Od roku 1971 pracoval v \"Československém výzkumném ústavu práce a sociálních věcí\" v Bratislavě. Po vyloučení z KSČ byl sledován agenty StB (2. oboru XII.správy ŠtB v Bratislavě).\n\nPo sametové revoluci se ještě krátce vrátil do veřejného života. Zasedl ve skupině Nezávislé sdružení ekonomů Slovenska, kde navázal na své názory z roku 1968 a propagoval samostatný scénář hospodářské transformace pro Slovensko.\n\n"}
{"id": "787147", "url": "https://cs.wikipedia.org/wiki?curid=787147", "title": "Martin Pěnička", "text": "Martin Pěnička\n\nMartin Pěnička (* 10. prosince 1969) je bývalý český fotbalista, obránce. Jeho bratrem je bývalý ligový fotbalista Pavel Pěnička.\n\nHrál za Slovan Liberec, FC Union Cheb, SK Slavia Praha, v Belgii za KSC Lokeren, Stavo Artikel Brno, FK Pardubice, FK Mladá Boleslav a FC Chomutov. V evropských pohárech nastoupil za Slávii v 17 utkáních a dal 3 góly. Se Slávií získal v roce 1996 ligový titul. V naší nejvyšší soutěži nastoupil ve 226 utkáních a dal 26 gólů.\n\n"}
{"id": "787153", "url": "https://cs.wikipedia.org/wiki?curid=787153", "title": "Kuba na Letních olympijských hrách 1972", "text": "Kuba na Letních olympijských hrách 1972\n\nKubu na Letních olympijských hrách 1972 v Mnichově reprezentovalo 137 sportovců, z toho 109 mužů a 28 žen. Nejmladším účastníkem byl David Rodriguez (17 let, 19 dní), nejstarším pak Servilio Torres (34 let, 110 dní). Reprezentanti vybojovali 8 medailí, z toho 3 zlaté, 1 stříbrnou a 4 bronzové.\n\n"}
{"id": "787154", "url": "https://cs.wikipedia.org/wiki?curid=787154", "title": "Římskokatolická farnost Soběslav", "text": "Římskokatolická farnost Soběslav\n\nŘímskokatolická farnost Soběslav je územní společenství římských katolíků s farním kostelem svatého Petra a Pavla v Soběslavi.\n\nMezi přifařené obce patří Soběslav, Hrušova Lhota, Chlebov, Klenovice, Kvasejovice, Přehořov, Rybova Lhota, Skalice, Třebiště a Zvěrotice. Pod správou administrátora jsou ještě následující římskokatolické farnosti v okolí Soběslavi:\n\n\n\n\n"}
{"id": "787162", "url": "https://cs.wikipedia.org/wiki?curid=787162", "title": "Vladimir Tatarčuk", "text": "Vladimir Tatarčuk\n\nVladimir Josifovič Tatarčuk (rusky Владимир Иосифович Татарчук; * 25. dubna 1966) je bývalý ruský fotbalový záložník a reprezentant SSSR a Ruska. Později se stal fotbalovým trenérem.\n\nByla mu diagnostikována rakovina.\n\nHrál za FK Karpaty Lvov, Dynamo Kyjev, PFC CSKA Moskva, SK Slavia Praha, Al Ittihad, FK Tjumen, FK Lokomotiv Nižnyj Novgorod, PFK Sokol Saratov, Metallurg Krasnojarsk a FK Liepājas Metalurgs. V evropských pohárech nastoupil v 6 utkáních a dal 1 gól. Vítěz olympijských her 1988 v Soulu. S CSKA Moskva získal mistrovský titul.\n\n"}
{"id": "787163", "url": "https://cs.wikipedia.org/wiki?curid=787163", "title": "Zelené pivo", "text": "Zelené pivo\n\nZelené pivo je speciální zeleně zbarvené pivo.\n\nV České republice je známé zelené pivo od pivovaru Starobrno, které je nabízeno každý rok na Zelený čtvrtek. Vaří se na dva rmuty a spodní kvašení trvá osm dní. Dle reklamních materiálů pivovaru měla být pro chuť a barvu piva nejdůležitější jeho utajovaná bylinná složka. Zelenou barvu ovšem ve skutečnosti pivu dodávala Brilantní modř, tedy chemicky vyrobené barvivo a pivovar byl za klamavou reklamu dokonce pokutován. Tradice pití zeleného piva začala v roce 2006 v Brně, ochutnat ho je ale možné i v mnoha dalších městech.\n\nZelené pivo se ovšem vaří také ke dni sv. Patrika, např. v plzeňském minipivovaru Purkmistr. Mezi zelená piva patří každoročně i \"Litovel Patrik\" z produkce Pivovaru Litovel, který se připravuje jak Velikonoce, tak na svátek sv. Patrika. Litovel Patrik byl uvařen poprvé v roce 2014. \n\nPivovary vařící zelené pivo\n\n\n"}
{"id": "787164", "url": "https://cs.wikipedia.org/wiki?curid=787164", "title": "Kassandra (rozcestník)", "text": "Kassandra (rozcestník)\n\nKassandra může označovat:\n\n\n\n\n\n\n"}
{"id": "787171", "url": "https://cs.wikipedia.org/wiki?curid=787171", "title": "Kuba na Letních olympijských hrách 1976", "text": "Kuba na Letních olympijských hrách 1976\n\nKubu na Letních olympijských hrách 1976 v Montréalu reprezentovalo 156 sportovců, z toho 132 mužů a 24 žen. Nejmladším účastníkem byl David Rodriguez (17 let, 19 dní), nejstarším pak Servilio Torres (34 let, 110 dní). Reprezentanti vybojovali 13 medailí, z toho 6 zlatých, 4 stříbrné a 3 bronzové.\n\n"}
{"id": "787173", "url": "https://cs.wikipedia.org/wiki?curid=787173", "title": "Lýdie (rozcestník)", "text": "Lýdie (rozcestník)\n\nLýdie může označovat:\n\n\n\n\n"}
{"id": "787175", "url": "https://cs.wikipedia.org/wiki?curid=787175", "title": "Vratislav Pavlík", "text": "Vratislav Pavlík\n\nVratislav Pavlík (* 12. dubna 1934) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí jako dělník podniku ČKD, naftové motory.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval až do konce funkčního období, tedy do voleb roku 1971.\n\nV roce 1988 se zmiňuje jako předseda kontrolní a revizní komise KSČ v obvodu Praha 6.\n\n"}
{"id": "787176", "url": "https://cs.wikipedia.org/wiki?curid=787176", "title": "Warszawa Śródmieście", "text": "Warszawa Śródmieście\n\nWarszawa Śródmieście je železniční stanice sloužící regionální dopravě ve Varšavě, Mazovském vojvodství.\n\nŽelezniční stanice Warszawa Śródmieście byla otevřena dne 23. června roku 1949, v rámci rekonstrukce varšavské diametrální linky, která utrpěla velká poškození za druhé světové války.\n\nŽelezniční stanici obsluhují zejména spoje železničního dopravce Koleje Mazowieckie, zkráceně KM, který provozuje osobní dopravu téměř výhradně na území Mazovského vojvodství, tedy především na tratích vycházejících radiálně z Varšavy. Také ji obsluhují spoje železničního dopravce Szybka Kolej Miejska w Warszawie. Tato stanice je propojena systémem podzemních chodeb o délce 300 metrů se sousedící železniční stanicí Warszawa Centralna.\n\nKoleje Mazowieckie\nSzybka Kolej Miejska w Warszawie\nŽelezniční stanicí Warszawa Śródmieście prochází železniční tratě:\n\n\n\n\n"}
{"id": "787186", "url": "https://cs.wikipedia.org/wiki?curid=787186", "title": "Rybařík velký", "text": "Rybařík velký\n\nRybařík velký (\"Megaceryle maxima\") je největší pták z čeledi ledňáčkovitých. Žije v Africe jižně od Sahary s výjimkou suchých oblastí na jihozápadě. Jedná se o největší africký druh rybaříka, je dlouhý 42–48 centimetrů.\n\nŽiví se převážně kraby, žábami a rybami.\n\nMá dva poddruhy:\n\n"}
{"id": "787188", "url": "https://cs.wikipedia.org/wiki?curid=787188", "title": "Silk Way Rally", "text": "Silk Way Rally\n\nSilk Way Rally (česky \"Rallye Hedvábná stezka\") je každoroční vytrvalostní závod terénních osobních a nákladních automobilů vedoucí zpravidla z Moskvy do střední Asie, v některých letech pak dál až do Číny nebo naopak do podkavkazského Soči. Koná se od roku 2009. Patřila do dakarské série (Dakar Series) organizované francouzskou společností Amaury Sport Organisation (ASO).\n\nRally se často účastnily posádky z České republiky, v roce 2011 zvítězila v kategorii kamionů Tatra týmu Aleše Lopraise.\n\nPrvní ročník startoval v hlavním městě Tatarstánu Kazani a končil v Turkmenské metropoli Ašchabadu s celkovou délkou soutěže 4500 kilometrů v devíti etapách. Druhý ročník s podobnou délkou trati startoval v Petrohradu a končil v ruském letovisku Soči. Třetí ročník Silk Way Rally 2011 vedl z ruské metropole Moskvy opět poblíže Soči, konkrétně do Krasné Poljany.\n\nTermín čtvrtého ročníku byl 7. – 13. července 2012. Místem startu bylo opět Rudé náměstí v Moskvě a cíl poblíž letoviska Soči v přímořském městě Gelendžik.\n\nPrvní etapa závodu končila v Rjazani, druhá a třetí etapa vedla okolo města Volgograd. Čtvrtá etapa pokračovala do univerzitního města Elista a po ní přišla další etapa se startem a cílem tamtéž. Následovala šestá etapa do města Majkop a pak závěrečná 7. etapa do Gelendžiku.\n\nFrancouzská promotérská organizace ASO, jež stojí za pořádáním jihoamerického Dakaru i závodů tzv. Dakarské série, vydala prohlášení, že ukončila spolupráci s organizací Russian Rally, která Hedvábnou stezku pořádá. I přesto se však Silk Way konala, a to pod hlavičkou Russian Rally.\n\nPátý ročník se konal od 5. července 2013 do 13. července 2013. Místo slavnostního startu bylo opět Rudé náměstí v Moskvě a cíl ve městě Astrachaň.\n\nNultá etapa sloužila k představení posádkek představily a jejich přemístění do města Tambov, kde startovala první etapa. Cíl měla ve městě Volgograd. Druhá etapa startovala a skončila ve Volgogradu, třetí vedla z Volgogradu do Astrachaně, kde celá soutěž končí. Před tím ale ještě posádky absolvují čtvrtou etapu do Elisty, pátou z Elisty do Volgogradu a šestou z Volgogradu zpět do Astrachaně.\n\nV roce 2016 se rallye konala od 8. do 24. července. Byl to nejdelší ročník v historii, závodníci najeli 10 774 km, z toho 4 104 závodních. Rallye zavítala do 3 států, a to do Ruska, Kazachstánu a Číny. Start rallye byl v Moskvě na Rudém náměstí a o 16 dní později úspěšní závodníci dorazili na Náměstí Nebeského klidu v Pekingu. Z českých posádek se rallye zúčastnily dva kamiony Tatra českého týmu Bonver Dakar Project a jeden automobil Hummer týmu Offroad Sport.\n\n\n"}
{"id": "787207", "url": "https://cs.wikipedia.org/wiki?curid=787207", "title": "Letecký oddíl Ministerstva vnitra", "text": "Letecký oddíl Ministerstva vnitra\n\nLetecký oddíl Ministerstva vnitra (LO MV nebo jen LO) byl letecký policejní útvar, který existoval v letech 1953 až 1979 na území Československé republiky a později Československé socialistické republiky. Předchůdcem útvaru byla Bezpečnostní letka a nástupcem se stala Letecká správa Federálního ministerstva vnitra.\n\nV roce 1953 bylo zrušeno Ministerstvo národní bezpečnosti a většinu jeho pravomocí převzalo Ministerstvo vnitra. V roce 1953 existovala Bezpečnostní letka, u které však nebylo jasné, zda její kompetence spadají pod civilní nebo vojenské letecké předpisy. Ministerstvo vnitra zrušilo Bezpečnostní letku formálně 23. října 1953 a nahradilo ji nově vzniklým Leteckým oddílem Ministerstva vnitra. Nový útvar se řídil civilními leteckými předpisy při provádění leteckých prací, při ostatních činnostech podléhala jeho činnost vojenským leteckým předpisům.\n\nVrtulníky Leteckého oddílu Ministerstva vnitra byly nasazovány pro monitorování na velkých kulturních a společenských událostech, například na Velké ceně ČSSR, Závodu míru, Spartakiádách, Tatranském poháru a dalších událostech. V padesátých a šedesátých letech byli příslušníci Leteckého oddílu vysláni do Spolkové republiky Německo a do Rakouska pro letouny československých emigrantů. V roce 1965 byly vrtulníky Mil Mi-4 použity pro záchranné akce během povodní na Dunaji. 23. září 1965 proběhla první zdokumentovaná záchranná akce ve Vysokých Tatrách – příslušníci Leteckého oddílu přepravili jugoslávskou turistku do Popradu. Po příchodu nových vrtulníků se rozšířily možnosti a Letecký oddíl tak vykonával další nové úkoly. Od roku 1973 monitorovaly vrtulníky dopravu nad Prahou a Středočeským krajem. Informace byly využívány především pro rozhlasový pořad Zelená vlna.\n\nHlavní velitelství Leteckého oddílu Ministerstva vnitra vzniklo na letišti Stará Ruzyně (dnes Terminál Jih). Vzhledem k tomu, že umístění veškeré letecké techniky na jedno místo nebylo praktické, vznikaly postupně odloučené skupiny. V roce 1961 byla na Letišti Bratislava-Ivánka dislokována první odloučená skupina, v roce 1975 vznikla odloučená skupina v Plzni a o rok později, v roce 1976, vznikla odloučená skupina v Popradě.\n\nMinisterstvo vnitra vydalo v roce 1958 Statut Leteckého oddílu Ministerstva vnitra, který zahrnoval mimo jiné také úkoly Leteckého oddílu. Úkoly útvaru byly shrnuty ve dvou bodech. První bod zahrnoval činnosti pro jednotlivé složky Ministerstva vnitra, a to především rychlou přepravu operativních pracovníků, kurýrní službu, stíhání nebezpečných zločinců, průzkum míst trestných činů, průzkum prostorů státních hranic, průzkum jiných objektů důležitých pro zajištění vnitřní bezpečnosti a veřejného pořádku, záchrannou pomocnou leteckou službu při živelních pohromách a spolupráci s ostatními bezpečnostními orgány. Druhý bod zahrnoval leteckou přepravu stranických a vládních činitelů. \n\nV roce 1963 byl status nahrazen novým, který rozděloval úkoly Leteckého oddílu na tři části, a to leteckou přepravu stranických a vládních činitelů, operativní a pátrací lety a třetí částí byly výcvikové lety. V roce 1970 došlo k dalšímu podstatnému rozšíření úkolů Leteckého oddílu. Mezi nové úkoly patřily především vládní lety z pověření Ústředního výboru Komunistické strany Československa, ale také další činnosti ve prospěch Ministerstva vnitra.\n\nV padesátých a šedesátých letech byly používány některé poválečné letouny a také dosluhující vrtulníky Mil Mi-1 a Mil Mi-4. Letecký oddíl Ministerstva vnitra neměl dostatek výkonné letecké techniky pro plnění pohotovostních úkolů, proto Ministerstvo vnitra modernizovalo od počátku sedmdesátých let letecký park. Od roku 1970 se tak v leteckém parku Leteckého oddílu Ministerstva vnitra objevovaly sovětské vrtulníky Mil Mi-2 a Mil Mi-8 a letouny Jakovlev Jak-40, Iljušin Il-62 a Tupolev Tu-134.\n\n"}
{"id": "787208", "url": "https://cs.wikipedia.org/wiki?curid=787208", "title": "Kuba na Letních olympijských hrách 1992", "text": "Kuba na Letních olympijských hrách 1992\n\nKubu na Letních olympijských hrách 1992 v Barceloně reprezentovalo 176 sportovců, z toho 126 mužů a 50 žen. Nejmladším účastníkem byl Mario González (16 let, 360 dní), nejstarším pak Roberto Ojeda (50 let, 137 dní). Reprezentanti vybojovali 31 medailí, z toho 14 zlatých, 6 stříbrných a 11 bronzových.\n\n"}
{"id": "787214", "url": "https://cs.wikipedia.org/wiki?curid=787214", "title": "Pastorek (příjmení)", "text": "Pastorek (příjmení)\n\nPříjmení Pastorek nosí více různých osobností:\n\n\n"}
{"id": "787216", "url": "https://cs.wikipedia.org/wiki?curid=787216", "title": "Giuseppe Pancaro", "text": "Giuseppe Pancaro\n\nGiuseppe Pancaro (26. srpna 1971, Cosenza, Itálie) je bývalý italský fotbalista, který hrál na pravé straně obrany.\n\n\n"}
{"id": "787219", "url": "https://cs.wikipedia.org/wiki?curid=787219", "title": "Oskari Friman", "text": "Oskari Friman\n\nOskar David „Oskari“ Friman (27. ledna 1893 Usadišče, Ruské impérium – 19. října 1933 Vyborg, Sovětský svaz) byl finský zápasník, reprezentant v zápase řecko-římském.\n\nV roce 1920 na olympijských hrách v Antverpách a v roce 1924 na hrách v Paříži vybojoval zlatou medaili. V roce 1921 zvítězil v lehké váze (67,5 kg) na mistrovství světa. Třikrát byl šampionem severských zemí a jedenáctkrát vybojoval finský titul.\n\nBěhem své kariéry i po jejím skončení se živil jako řezník a klempíř. Po skončení aktivní kariéry působil také jako hlavní trenér finského a švédského národního týmu.\n\n"}
{"id": "787220", "url": "https://cs.wikipedia.org/wiki?curid=787220", "title": "Bipolární buňka sítnice", "text": "Bipolární buňka sítnice\n\nBipolární buňka sítnice je typ neuronové buňky nacházející se v sítnici oka mezi fotoreceptory (tyčinky a čípky) a gangliovými buňkami sítnice. Spolupodílí se na zpracování světelného stimulu v rámci zrakového systému.\nBipolární buňky sítnice umožňují (přímo nebo nepřímo) přenos signálů z fotoreceptorů do gangliových buněk. \n\nBipolární buňky mají centrální tělo a dva protichůdné výběžky (odsud pochází jejich jméno), každému náleží jiná série procesů. Každá bipolární buňka je napojená přes synapsi přímo na centrální shluk fotoreceptorů (tyčinky nebo čípky, nikdy ne na oba typy najednou) a nepřímo na skupinu fotoreceptorů kolem centrálního shluku přes horizontální buňku. Oblast sítnice, z které jedna bipolární buňka přijímá informaci, se označuje jako její receptivní pole. Bipolární buňka pak obdrženou informaci vysílá dál buď přímo na gangliové buňky nebo nepřímo přes amakrinní buňky.\nNa rozdíl od většiny neuronů komunikují bipolární buňky přes stupňovaný membránový potenciál, nikoliv akční potenciál. \n\nBipolární buňky dostávají synaptický input buď z tyčinek, nebo z čípků, ale nikdy ne z obojího najednou - existují bipolární buňky vymezené zvlášť pro tyčinky a pro čípky. Tyčinkových bipolárních buněk je přibližně 10 typů, existuje ale jenom jeden typ čípkové bipolární buňky, vzhledem k tomu že čípek je typ fotoreceptoru, který se objevil evolučně později než tyčinka.\n\nKdyž je tma a nedopadá na ni žádné světlo, produkuje fotoreceptorová buňka (tyčinka/čípek) neurotransmiter glutamát, který inhibuje (hyperpolarizuje) bipolární buňky typu \"ON\" (\"zapnuto\") a excituje (depolarizuje) bipolární buňky typu \"OFF\" (\"vypnuto\"). \nZa světla je to naopak - když světlo dopadá na fotoreceptor, inaktivuje (hyperpolarizuje) jej přes aktivaci opsinů, které aktivují 11-trans-retinal. Ten dodá energii k stimulaci receptorům spřažených s G-proteiny k aktivaci fosfodiesterázy - tato štěpí cGMP na GMP. Ve fotoreceptorových buňkách existuje za tmy nadbytek cGMP, které udržuje sodíkové iontové kanály otevřené. Proto když se aktivací fosfodiesterázy upotřebí zásoby cGMP, klesne taky počet otevřených sodíkových kanálů, co vede k hyperpolarizaci fotoreceptorové buňky a k snížení výlevu glutamátu do jejich synapsí. Absence glutamátu v synapsi způsobí ztrátu inhibice bipolární buňky typu \"ON\" (\"zapnuto\") - začne být aktivovaná (depolarizovaná). Bipolární buňka typu \"OFF\" (\"vypnuto\") naopak absencí glutamátu ztratí svoji excitaci a zmlkne (stane se hyperpolarizovanou).\n\nBipolární buňky přenášejí informaci z tyčinek a čípků do gangliových buněk. horizontální buňky a amakrinní buňky situaci komplikují. Horizontální buňky do této dráhy zavádějí laterální inhibici a způsobují inhibici okolní oblasti kolem centra v rámci jednoho receptivního pole na sítnici. Amakrinní buňky taky způsobují laterální inhibici, no její funkce není zatím dobře známá. \n"}
{"id": "787226", "url": "https://cs.wikipedia.org/wiki?curid=787226", "title": "Fabricio Coloccini", "text": "Fabricio Coloccini\n\nFabricio Coloccini (22. ledna 1982, Córdoba, Argentina) je argentinský fotbalista italského původu, který hraje za anglický klub Newcastle United FC.\nVlastní i italský pas.\n\n\n\n\n"}
{"id": "787228", "url": "https://cs.wikipedia.org/wiki?curid=787228", "title": "Seznam holandských hrabat", "text": "Seznam holandských hrabat\n\nSeznam holandských hrabat obsahuje chronologicky řazená jména pánů, kteří spravovali oblast Kennemerlandských dun a později také další připojená území, vč. Zélandského hrabství.\n\nZa vlády Karla \"Velikého\" byla jeho rozsáhlá říše, vč. území pozdějšího Holandského hrabství, rozdělena na správní jednotky, zvané pagusy resp. gouweny. V čele každého gouwenu stál určený vazal, jemuž náležel titul hrabě (\"comes\"), a na daném území zabezpečoval uplatňování říšského práva a odvod poplatků císaři.\nPo smrti Karla Velikého došlo k mocenským bojům mezi dědici. Přímořské oblasti říše byly navíc sužovány nájezdy Vikingů.\n\nZa prvního hraběte bývá označován Gerulf Holandský. Po vymření Gerulfových potomků přešla vláda na dynasticky spřízněná henegavská hrabata, skrze sňatek Adelaidy Holandské se synem flanderské a henegavské hraběnky Markéty II./I., zvané \"Černá\". Po necelých padesáti letech vlády vymřela po meči také henegavská hrabata a obě hrabství přešla na mladšího syna císaře Ludvíka IV. \"Bavora\" z rodu Wittelsbachů. V roce 1433 pak poslední hraběnka z tohoto rodu Jakoba nuceně postoupila území vévodům burgundským.\n\nZájmy holandských hrabat se často střetávaly se zájmy utrechtských biskupů.\n\n"}
{"id": "787229", "url": "https://cs.wikipedia.org/wiki?curid=787229", "title": "Fatransko-tatranská oblast", "text": "Fatransko-tatranská oblast\n\nFatransko-tatranská oblast (slovensky \"Fatransko-tatranská oblasť,\" polsky \"Łańcuch Tatrzański)\", případně Tatransko-fatranské pásmo jádrových pohoří (v tektonice), je rozlehlá geomorfologická oblast Vnitřních Západních Karpat převážně na území Slovenska; částí Tater přesahuje do Polska. Začíná malou části v Rakousku, na pravém břehu Dunaje, táhne se od levého břehů Dunaje u Bratislavy nejdříve pásmem Malých Karpat, jejichž severovýchodní konec je od zbytku oblasti oddělen výběžkem Podunajské nížiny. Na opačném konci oblast uzavírá masív Braniska mezi Spišskou Novou Vsí a Prešovem.\n\nOblast zahrnuje nejvyšší slovenská pohoří včetně Tater. Příroda na jejím území je chráněna řadou chráněných krajinných oblastí a několika národními parky (Malá Fatra, Veľká Fatra, Nízke Tatry, Tatranský národný park).\n\n\n"}
{"id": "787235", "url": "https://cs.wikipedia.org/wiki?curid=787235", "title": "Carl Auer von Welsbach", "text": "Carl Auer von Welsbach\n\nCarl Auer von Welsbach (1. září 1858, Vídeň – 4. srpna 1929, Mölbling) byl rakouský chemik a podnikatel.\n\nObjevil čtyři chemické prvky: neodym, praseodym, ytterbium a lutecium a vynalezl žíhací punčochu pro plynové osvětlení, použití kovového vlákna v žárovce a materiál na výrobu kamínků do zapalovačů. Založil společnosti \"Treibacher Industrie\" AG a \"Auer-Gesellschaft\" v Berlíně, a je autorem značky \"OSRAM\".\n\nJeho otec Alois Auer von Welsbach pocházel ze skromných poměrů a vyučil se knihtiskařem. V letech 1841 až 1864 řídil Dvorní a státní tiskárnu ve Vídni. Pod jeho vedením získala tiskárna věhlas a bylo zavedeno několik nových výrobních postupů, které sám vynalezl. Za své zásluhy byl dva roky po narození syna povýšen do šlechtického stavu.\n\nAuer studoval chemii ve Vídni a v Heidelbergu. Zde, v laboratoři profesora Adolfa Liebena, začal s výzkumem kovů vzácných zemin. Po ukončení studia, v květnu 1882, se vrátil do Vídně, kde ve své práci pokračoval. Opakovanou frakční krystalizicí v roce 1885 rozpoznal, že didym, do té doby považovaný za samostatný prvek, je sloučeninou neodymu a praseodymu.\n\nPo dalších pokusech s kovy vzácných zemin si nechal patentovat \"Auerovu punčošku\" pro plynové lampy, která významně zlepšila jejich osvětlovací vlastnosti. Následně se zabýval vylepšením žárovky s uhlíkovým vláknem, které nahradil kovovým - z osmia.\n\nV roce 1903 vynalezl \"kamínek\", slitinu ceru a železa. Od roku 1907 se používá v zapalovačích.\n\nV roce 1905 – nezávisle na Urbainovi – objevil ytterbium a lutecium.\n\n10. března 1906 přihlásil Welsbach značku OSRAM pro \"elektrické žárovky a obloukové lampy\" u císařského patentového úřadu v Berlíně.\n\nV roce 1899 se oženil s Marií Nimpferovou, se kterou měl čtyři děti. V roce 1893 koupil od herečky Marie Geistingerové zámek Rastenfeld (dnes zámek Welsbach) v Mölblingu a po smrti Bunsena získal jeho knihovnu.\n\n\n\n\n"}
{"id": "787240", "url": "https://cs.wikipedia.org/wiki?curid=787240", "title": "Mercè Rodoreda", "text": "Mercè Rodoreda\n\nMercè Rodoreda (10. října 1908, Barcelona, Španělsko – 13. dubna, 1983, Girona) byla katalánská spisovatelka.\n\n\n\n"}
{"id": "787242", "url": "https://cs.wikipedia.org/wiki?curid=787242", "title": "Událostmi řízená architektura", "text": "Událostmi řízená architektura\n\nUdálostmi řízená architektura (z engl. \"Event-driven Architecture\", EDA) je přístup k architektuře softwarových systémů pomocí vytváření, detekce, zpracování a reakcí na události.\n\n\"Událost\" může být definována jako \"významná změna stavu\".\nPříkladem události může být nákup vozidla zákazníkem, při této události se mění stav vozidla z \"k nákupu\" na \"prodáno\". Architektura systému podporujícího prodej vozidel vyhodnotí nastalou změnu stavu vozidla jako událost, kterou má publikovat, a předá dalším aplikacím v systému informaci, že událost nastala, případně dodá další informace.\n\nTento architektonický vzor může být použit pro návrh a implementaci aplikací a systémů, které přenášení události mezi volně svázanými softwarovými komponentami nebo službami. Událostmi řízené systémy se typicky skládají z producentů (vydavatelů) událostí a konzumentů (zpracovatelů) událostí. Zpracovatelé mají zodpovědnost za včasnou reakci na událost. Zpracovatel může vykonávat reakci na událost sám, ale také nemusí. Například zpracovatel může mít odpovědnost pouze za filtrování, transformaci a přeposlání události jiné komponentě, nebo může sám o sobě poskytovat reakci na událost. První kategorie zpracovatelů může být založena na tradičních komponentách jako je message oriented middleware, zatímco druhá kategorie zpracovatelů (obsahující vlastní reakci) může vyžadovat více sofistikovaný framework pro zpracování transakcí.\n\nTvorba aplikací a informačních systémů za pomoci událostmi řízené architektury umožňuje, aby byly vytvářeny způsobem dovolujícím snazší odezvy, protože událostmi řízené systémy jsou více normalizované v nepředvídatelném a asynchronním prostředí.\n\nUdálostmi řízená architektura může doplňovat servisně orientovanou architekturu, protože služby mohou být spouštěny na základě příchozích událostí. \nTento vzor je zvlášť vhodný pokud konzument události sám neprovádí žádnou činnost, ale pouze deleguje.\n\nUdálostmi řízená servisně orientovaná architektura SOA 2.0 vznikla spojením událostmi řízené a servisně orientované architektury, díky tomu může poskytovat bohatší, odolnější řešení s využitím dříve neznámých příčinných vztahů.\n\nMezi jednotlivými částmi systému (třídy, komponenty, služby) jsou slabé vazby. Části o sobě ví pouze to, co potřebují znát, aby mohli správně fungovat.\n\nJelikož je událost ze své definice velmi obecná a může být za ni považováno téměř cokoliv, tak je možné stávající systém postavený na architektuře řízené událostmi snadno rozšířit.\nDalším aspektem z pohledu rozšiřitelnosti je velmi snadné přidání druhého a dalšího konzumenta události k producentovi události.\n\nArchitektura řízená událostmi je postavena na čtyřech logických vrstvách. Tok začíná tím, že producent si zpozoruje fakt, že nějaký stav se změnil a končí reakcí neprázdné množiny zpracovatelů událostí.\n\nPrvní logickou vrstvou je producent události, který snímá fakta a převádí je na události. Vzhledem k tomu, že faktem může být téměř cokoliv, tak producent může produkovat různé události. Příkladem producenta událostí může být: emailový klient, CRM systém, nebo nějaké čidlo. Konvertování různých shromážděných informací ze senzorů do jednotného standardizovaného datového formuláře může být významným problémem v této vrstvě. Správný návrh a implementace producenta událostí může významně ovlivnit celkovou architekturu systému.\n\nTransportní kanál je nástrojem pro přenos události z producenta k zpracovateli události.\nTransportním kanálem může být TCP/IP, libovolný soubor (textový, XML, e-mail, apod.), případně to může být volání metody. Může být použito několik transportních kanálů. Obvykle z důvodu, že zpracovatel událostí zpracovává události v reálném nebo téměř reálném čase, a transportní kanály mohou být čteny asynchronně. Události mohou být postoupeny do fronty a čekají než budou později zpracovány zpracovatelem událostí.\n\nZpracovatel události je prvkem v architektuře, kde je na událost je rozpoznána a na základě informací z události a svém stavu provádí příslušnou reakci. Tato vlastnost vede k různým reakcím na stejnou událost např. zpracovatel dostane událost \"produktu je na skladě málo\", z toho může být vyvolány činnosti \"Objednej produkt\" a \"Upozorni personál\". \n\nV rámci následné činnosti jsou zpracovány důsledky činnosti, která byla prováděna u zpracovatele události. To může být realizováno rozličnými způsoby. Např. email je odeslán na určitou adresu a aplikace může následně zobrazit uživateli na obrazovce varován. V závislosti na stupni automatizace zpracovatele událostí může být následná činnost volitelnou součástí událostmi řízené architektury.\n\nExistují tři základní způsoby zpracování událostí: jednoduché, proudové a složené. V pokročilých systémech, které jsou založené na událostmi řízené architektuře, jsou často používány společně. \n\nJednoduché zpracování událostí provádí zpracování událostí, které jsou přímo spojeny s měřitelnou a konkrétní změnou stavu. Při jednoduchém zpracování událostí je pozorovaná změna stavu dává přímo podnět k zahájení nějaké akce, nebo akcí. Běžně se používá v reálném světě např. pro řízení toku práce, čímž snižuje prodlevy a náklady.\n\nPříkladem jednoduché události může být detekce změny tlaku v pneumatikách, nebo teploty. V informatice může být příkladem jednoduché události změna jednoho atributu, či přerušení elektrického obvodu.\n\nV proudovém zpracování událostí detekuje jak normální (jednoduché) události, tak významné. Z normálních událostí (objednávky, RFID přenosy) jsou vytvářeny události významné, které jsou následně přenášeny do informačních systémů, konkrétním zpracovatelům událostí, kteří chtějí dostávat tyto informace. Proudové zpracování událostí se běžně používá pro detekci událostí v reálném čase v podnicích a jejich okolí, čímž umožňuje velmi rychlé rozhodování.\n\nPříkladem tohoto zpracování může být detekce podvodů, monitorování procesů, geolokace v telekomunikacích a další.\n\nSložené zpracování událostí umožňuje vytvářet vzory pro detekci složených událostí. Složené události se skládají z jednoduchých a normálních událostí, které se průběžně vyhodnocují. Události, ze které jsou podnětem pro vytvoření složené události, mohou být různých typů a mohou nastat během velmi dlouhého časového úseku. Korelace událostí může být kauzální, časová nebo prostorová. Složené zpracování událostí vyžaduje použití sofistikovaného systému pro zpracování událostí skládající ho se z interpretů událostí, definicí událostních vzorů a jejich vyhodnocování, a také z korelačních nástrojů. Používá se pro reakci na obchodní výjimky, hrozby a příležitosti.\n\nV informačních systémech je používáno v grafickém uživatelském rozhraní pro detekování složených událostí. Příkladem takovéto události může být kliknutí myší. Tato událost nastane pokud je tlačítko myši stisknuto a uvolněno v určitém časovém rozpětí.\n\nV případě potřeby ukládat nebo manipulovat s událostí je událost rozkládaná na hlavičku a tělo události. Hlavička události může obsahovat následující informace: název události, časové razítko a typ události.\nTělo události pak popisuje samotnou událost, tzn. co se ve skutečnosti stalo. Tělo události nesmí být zaměňováno s tím jak na událost reagovat, tudíž nesmí obsahovat žádné vzory reakcí nebo rozhodovací logiku.\n\nJava AWT a Java Swing je založeno na událostmi řízené architektuře. Událostmi řízená architektura podporuje motivaci Swingu je vytvářet uživatelské rozhraní, kde jsou komponenty a funkce svázány slabou vazbou. AWT a Swing používá ve svém API názvosloví, kdy třídy představujíc událost končí na \"Event\" a rozhraní , které musí implementovat třída chtějící být informována, že událost nastala, má koncovku \"Listener\".\n\nPokud chce být instance třídy (Zpracovatel události) informována o tom, že nějaká událost nastala, musí třída implementovat rozhraní příslušného \"Listenera\". Následně se je nutné, aby se instance zaregistrovala u objektu poskytující události (Producent události). Pokud událost nastane tak objekt poskytující událost zavolá na instanci třídy metodu, kterou třída přeřídila z rozhraní. U jedné instance producenta události se může zaregistrovat více Listenerů.\n\nKonkrétní použití může vypadat následovně:\n\nWindows Presentation Foundation (WPF) a uživatelské rozhraní Silverlightu je založeno na událostmi řízené architektuře. Implementace událostmi řízené architektury ve WPF je realizována pomocí volání metod s předepsanou signaturou, která obsahuje parametr typu \"object\" a \"EventArgs\", což jsou parametry události, na objektu, který chce být informován o tom, že událost nastala. V této implementaci může být o události informován pouze jeden konzument (Event Handler).\n\nUkázka implementace:\n\nXaml definující okno\n\nObalující třída okna\n\n"}
{"id": "787244", "url": "https://cs.wikipedia.org/wiki?curid=787244", "title": "Ameloblast", "text": "Ameloblast\n\nAmeloblasty jsou buňky objevující se a fungující jen při vývoji zubu u obratlovců jako ložisko zubní skloviny, tvrdé vnější vrstvy zubu, která formuje kousací povrch.\n\nAmeloblasty jsou vysoké cylindrické buňky ektodermálního původu s velkým množstvím mitochondrií. V průměru mají přibližně 4 μm a 40 μm na délku a mají hexagonální krystalické uspořádání. Každý ameloblast je opatřen apikálním výběžkem známým jako Tomesův výběžek obsahující sekreční granula s proteiny enamelinem a amelogeninem vytvářející sklovinu, nejtvrdší látku v lidském těle.\n\nKoncem 5. týdne těhotenství dochází ke spojení maxilárních, mediálních nasálních a mandibulárních výběžků, rovněž se propojí epitelová tkáň za vzniku souvislého odontogenního epitelu pro horní a dolní čelist. Ze zevní části epitelu poté vzniká vestibulární lišta (\"lamina vestibularis\"), z vnitřní části zubní lišta (\"lamina dentalis\") – epitelový základ dentice. Obě části epitelu, které již rozložením odpovídají tvaru čelistí, se proti sobě zvedají a tvoří val, mezi který se vmezeřuje ektomezenchym.\n\nZubní lišta se posléze mění v tzv. sklovinný orgán, jmenovitě ve stádiích: pupen, pohárek a zvonek. Ve stádiu pupenu (8. týden těhotenství) se lišty rozdělují do 10 samostatných ostrůvků, tvoří základ ektodermové části zubu. Zubní pupeny se v průběhu 9. týdne těhotenství zanořují do mezenchymu čelisti a vytváří stádium pohárku. V tomto stádiu dochází k rozestoupení stěny a vzniku zevní a vnitřní vrstvy buněk, mezi nimiž se vytváří tzv. hvězdicovité retikulum. Tuto strukturu nazýváme sklovinný orgán; mezenchym se vyklenuje do zubního pohárku a vytváří zubní papilu (\"papilla densalis\"). Kolem 12. týdne těhotenství začínají do papily vrůstat cévy a nervy, pohárek se mění ve stádium zvonku.\n\nNa zubní liště (\"lamina dentalis\")se zhruba v 6. týdnu těhotenství tvoří v desíti (u mléčného chrupu), resp. dvaceti (u stálého chrupu) ohniscích ektodermové čepičky. Mezenchym se diferencuje na buňky vytvářející cement, povrchová ektodermová vrstva vytváří zevní a vnitřní sklovinný epitel. Ze zevního sklovinného epitelu se diferencují odontoblasty nasedající ze spodní strany na bazální laminu, z vnitřního sklovinného epitelu pak ameloblasty nasedající na bazální laminu shora.\n\nAmeloblasty jsou plně funkční, až když je první vrstva zuboviny přeměněna na odontoblasty. \nJeště před vlastní produkcí skloviny ovlivňují ameloblasty povrchovou vrstvu buněk zubní papily, jež přemění na odontoblasty. Odontoblasty poté začnou vylučovat predentin, který stimuluje ameloblasty k sekreci skloviny.\n\nAmeloblasty jsou epitelovými buňkami sekretující ze spodní strany svého povrchu, která je přivrácena k bazální lamině (\"lamina basalis\"), nikoli ze strany vrchní, jak tomu běžně u epiteliálních buněk bývá. Ameloblasty odbourávají bazální laminu, ke které přisedají, a Tomesovy výběžky sekretují na oblast odontoblastů a zuboviny sklovinu. Poté dochází k mineralizaci, u které ale není úloha ameloblastů zcela objasněna.\n\nJelikož sekretují ameloblasty sklovinu \"pod sebe\", jsou jí postupně vytlačovány do hvězdicovitého retikula. Poté, co dosáhne sklovina patřičné tloušťky, mění se ameloblasty na povrchové kubické buňky, které se při prořezávání zubu sdírají.\n\nK morfogenezi zubů dochází mezi ději tvořícími epitel obličeje a neurální lištou mezenchymálního původu. Přestože se předpokládá, že diferenciace ameloblastů a počátek ukládání sklovinné matrix se děje až po dokončení morfogeneze korunky, objevuje se stále více důkazů o tom, že k oddělení linie ameloblastových buněk může docházet mnohem dříve. Příkladem je detekce receptoru Notch, který je v jiných vývojových systémech spojen s determinací buněk, v zubním epitelu byl pozorován ještě před stádiem zubního pupenu.\n"}
{"id": "787246", "url": "https://cs.wikipedia.org/wiki?curid=787246", "title": "Matěj Dvorský z Hájku", "text": "Matěj Dvorský z Hájku\n\nMistr Matěj Dvorský z Hájku (latinsky \"Mathias Curius ab Hagek\"), Matyáš Dvorský z Hájku, Matyáš Hájek, (* 1520 Dvůr Králové nad Labem, + 23. března 1583 Praha) byl utrakvistickým theologem, profesorem a rektorem University Karlovy. Zásadním způsobem se podílel na vzniku České konfese.\n\nMatěj Hájek (Matyáš Hájek) zastával různé církevní i světské úřady; byl rektorem University Karlovy nejdéle ze všech rektorů, s třemi ročními přestávkami v letech 1559–1561, 1562–1572, 1573–1582. Císařem Ferdinandem I. byl společně s Tadeášem Hájkem z Hájku dne 1. září 1554 povýšen do vladyckého stavu s právem mít vlastní erb.\n\nZemřel 23. března 1583 v důsledku onemocnění morem. Byl pochován kapli Božího Těla na pražském Karlově náměstí.\n"}
{"id": "787250", "url": "https://cs.wikipedia.org/wiki?curid=787250", "title": "Běloruská liga ledního hokeje 2011/2012", "text": "Běloruská liga ledního hokeje 2011/2012\n\nSezóna 2011/2012 byla 20. sezónou Běloruské ligy. Vítězem se stal tým Metallurg Žlobin.\n\n\n\n\n Oficiální stránky ligy\n"}
{"id": "787251", "url": "https://cs.wikipedia.org/wiki?curid=787251", "title": "Kostel svatého Mikuláše (Jaroměř)", "text": "Kostel svatého Mikuláše (Jaroměř)\n\nKostel svatého Mikuláše v Jaroměři je jednou z nejvýznamnějších gotických památek východních Čech. Nachází se na východní straně náměstí a tvoří dominantu okolí. Jde o farní kostel jaroměřské farnosti, v letech 1358-1450 klášterní kostel řádu augustiniánů kanovníků. Kostel je kulturní památka České republiky.\n\nK založení kostela došlo za vlády krále Karla IV. a datuje se do roku 1349, kdy měl první pražský arcibiskup Arnošt z Pardubic podle svého slibu založit čtyři kláštery řádu augustiniánů kanovníků a toto byl první z nich.. Arnošt zároveň vyhlásil v celé arcidiecézi veřejnou sbírku na stavbu kostela a kláštera. Kostel později povýšil z farního kostela na konventní kostel Řádu řeholních kanovníků sv. Augustina a uvedl do něj kanovníky. Jeho založení, zřízení proboštství a převedení duchovní služby potvrdil roku 1358 papež Inocenc VI.. Se stavbou trojlodní stavby se začalo v 60. letech 14. století, dříve se uváděl rok 1404, v němž augustiniáni požádali o přesídlení od kostela Panny Marie na Pražském předměstí (Na kameni). Chrám byl údajně projektován jako zkrácená verze kostela ve Vratislavi. Původní chrám byl vystavěn jako stejnolodní s bohatým klenebním systémem, který je dnes zachovalý pouze v torzu. Husitské války přerušily stavbu chrámu, ta byla zaklenuta až počátkem 16. století. Kostel byl bohužel chybně založen, severní část na skále, jižní na labských náplavech. To se pak každých sto let projevilo statickými problémy a vykláněním jižní obvodové stěny.\n\nPodobu chrámu poznamenaly četné požáry, statické potíže vyplývající z chybného založení a následné opravy. Například v roce 1548 vyhořela věž v jihozápadním průčelí kostela. Oprava probíhala až do roku 1562. Roku 1584 došlo k zesílení pilířů hlavní lodi.Renesanční předsíň byla přistavěna v roce 1590 před západní průčelí. V roce 1670 byl chrám opět poškozen požárem. V roce 1683 byly zesíleny pilíře na jižní straně kostela a zároveň byla snížena severní věž. Zvonice byla dokončena roku 1707. V roce 1753 se zřítila městská věž na severním boku kostela, v jejích troskách zahynula rodina hlásného.  \n\nChrám sv. Mikuláše, jedna z nejstarších a historicky nejcennějších dominant města, byl regotizován na počátku 20. století, v letech 1905 – 1909. Již koncem 19. století byl chrám ve vážném stavu ohrožení a bylo nutné na něm zahájit rozsáhlé opravy. V důsledku sesouvání terénu a zvětrávání došlo k sednutí a posunutí celé stavby a objevily se veliké trhliny. Zejména na jižní straně došlo k popraskání soklových kvádrů. Velmi nutná byla též důkladná oprava základů budovy. Dále bylo nutné opravit poškozené klenby jižní boční lodě a kryptu. \n\nNa základě nařízení Okresního hejtmanství ve Dvoře Králové ze dne 8. 7. 1892 byly v roce 1895 provedeny neodkladné opravy vzhledem k vadnému stavebnímu stavu chrámu. Pilíře na jižní straně chrámu, hrozící zřícením, byly v základech podchyceny a zvětralé zdivo bylo vyměněno.  Na jižní straně podél kostela také byly zřízeny kamenné rigoly. Z důvodu stále se zhoršujícího stavu kostela po odkládání oprav byla 28. 7. 1903 na komisním jednání konečně odsouhlasena další rekonstrukce, a to podle posudku a návrhu na záchranu chrámu, kterou provedl již roku 1889 architekt Josef Mocker. Roku 1904 pak bylo zahájeno restaurování s arch. Janem Čermákem, stavitelem z Jaroměře, který již v roce 1888 kostel zaměřil a následně sestavil rozpočet na jeho opravu. V roce 1895 provedl opravu jeho interiéru. \n\nDo let 1904 – 1905 je datována rekonstrukce krovu chrámu a oprava části fasády podle starších plánů Josefa Mockera. Střecha chrámu byla původně sedlová a zakrývala všechny tři lodě najednou. Byla kryta železnobrodskou břidlicí. Tato střecha svým tlakem nejvíce zatěžovala obvodní zdi. Proto s částečným použitím starého krovu byla upravena tak, že střední loď byla opatřena vlastní samostatnou střechou. V letech 1905 až 1908 restaurování pokračovalo, ale již podle pozdějších plánů Kamila Hilberta, který se prací také účastnil.  \n\nV závěru 7. desetiletí 20. století se opět projevily statické potíže a hrozilo zřícení jižní části kostela. Díky pracovníku okresní památkové péče Robertu Řemínkovi se podařilo zajistit financování z populární televizní soutěže Malé televizní sázení (Mates). V letech 1971-1975 byly provedeny mikropiloty na jižní straně chrámu a propojily základy se skalním podložím. Součástí prací bylo i zřízení železobetonové desky v průjezdu městské brány (zvonice). Navržené zajištění kleneb rubovou torkretáží již nebylo provedeno. Projekt na obnovu kostela sv. Mikuláše po sto letech byl zpracován k roku 1997 místním architektem Janem Slavíkem, který se podílel i na předchozím statickém zajištění kostela v letech 1972-1975. Rekonstrukce pláště začala již v roce 1996, kdy se projekt podařilo zapojit do programu ministerstva kultury Záchrany architektonického dědictví. Ještě před tím byla provedena výměna dožilé krytiny za nové vláknocementové šablony. Na začátku 20. století byl povrch kostela ošetřen vodním sklem, což se ukázalo jako velmi nevhodné, protože kámen se „uzavřel“ a přestal dýchat. Pozdější chemické reakce, které vznikly  v důsledku kyselých dešťů, narušily povrch kamene, který se začal od jádra odlupovat. Poškozené byly i kamenné kvádry, které byly osazené před sto lety. Tyto kamenné kvádry vypadaly stejně jako původní. Samozřejmě po téměř sto letech byly silně poškozeny i omítky, na mnoha místech zatékáním dešťové vody. Nejnovější rekonstrukce by měla být mnohem citlivější pro stavbu. Zrekonstruovaný povrch byl barevně sjednocen okrovým odstínem, který se však od teplého tónu na jižní straně proměnil až ke studenému šedookrovému na severní straně. Také byly do deseti oken vsazeny opravené vitráže. Rekonstrukce obvodového zdiva kostela sv. Mikuláše zabrala více než 10 let, nebyla však dokončena - zbývá provést opravu nejhůře přístupného západního průčelí se štítem nad přilehlou budovou bývalé školy. \n\nV rámci Programu záchrany architektonického dědictví bylo v letech 1995-2014 na opravu památky čerpáno 22 555 000 Kč.\nKostel sv. Mikuláše patří mezi památky uměleckohistorické hodnoty z doby pozdně lucemburské architektury. Ve stavebním slohu se promítá vliv podnětů ze sousední slezské\n\noblasti, převládá výrazná domácí tradice s prostorově sjednocenými a poměrně krátkými trojlodními síněmi. Chrámový oltář je orientovaný na východ. Na počátku 16. století došlo k dostavbě kostela, která sice nedosahuje kvality starších částí, přesto však představuje vysokou úroveň Vladislavské gotiky. Ke kostelu přiléhá barokní budova děkanství z roku 1786 a zvonice s bránou, kterou ve středověku procházela tzv. Polská cesta.\n\nChrám byl původně koncipován jako halové trojlodí. Téměř 80 let ale do nedostavěného a v husitských válkách poškozeného chrámu pršelo a mráz narušoval zdivo a jižní stěna chrámu se naklonila tak moc, že nové zaklenutí chrámu nebylo možné provést v původní výšce 22 metrů. Proto roku 1511 byla zaklenuta do původní výšky jen hlavní loď a severní a jižní loď sníženy o 6 metrů. Chrám má dnes podobu pseudobaziliky. Zastřešení hlavní lodi je sedlové, boční lodi mají pultové zastřešení. Rozdělení střech nad hlavní a vedlejšími loděmi dalo chrámu vznik jihofrancouzského dojmu. Z obvodového zdiva bočních lodí vystupují opěrné pilíře. Na jižní straně jsou opěrné pilíře zesíleny a propojeny. Stejně tak tomu je i u dvou sousedících pilířů nejblíže k závěru kostela. Okna na této straně jsou mnohem vyšší než na severozápadní straně chrámu. Díky tomuto proniká do pravé části kostela (na jihu) více světla. Kostel je zaklenut žebrovými křížovými klenbami a pod kruchtou se za vchodem nachází klenba obkročná. V závěru kostela nalezneme klenbu paprsčitou. Na severní straně kostela jsou všechny pilíře samostatně stojící. Po zániku původní městské věže v roce 1548 byla vystavěna nová u této stěny, ta se ale zbortila v roce 1753, událost připomíná datum na jednom z opěráků v západní části. Kostel má polygonální závěry v bočních i v hlavní lodi. Úroveň terénu na obou stranách chrámu je rozdílná. Pravá strana je hlubší a ve spodní části nalezneme malá čtvercová okénka krypty, dochované východní části suterénu, který vyrovnával přírodní svažitost terénu. Složitost vývoje lícového zdiva dokládá kámen s letopočtem roku 1720, který nalezneme na nárožním opěráku.\n\nAčkoliv je kostel hlavně gotický, výzdoba kostela je barokní. Nad vchodem do severní lodi je umístěna soška patrona kostela od\n\nMatyáše Bernarda Brauna. Bohatě zdobený hlavní oltář z roku 1772 od jaroměřského rodáka Martina Krupky má na vrcholu sousoší Nejsvětější Trojice. Od Martina Krupky je také kazatelna se sochařskou výzdobou a pontifikální křeslo. Mezi další vybavení kostela patří renesanční konšelská lavice při západní stěně, čtyři boční oltáře z 2. poloviny 17. století, cínová křtitelnice z roku 1518 od Václava Tvrdocela, jejiž víko je pozdějšího data a historickou zajímavostí je náhrobek litevského knížete Dmitrije Sanguška, zavražděného v Jaroměři roku 1554. V roce 2007 se děkan Jerzy Stanislaw Zięba postaral o zhotovení sochy papeže Jana Pavla II. v životní velikosti. Sochu ze dřeva vyřezal místní akademický sochař Petr Novák, dokončena byla v roce 2008.\n\nNa pravé straně chrámu blíže k presbytáři se nachází vchod do krypty. Dnes je krypta dostupná a nachází se ve východní části suterénu jižní lodi. Suterénní prostor je zaklenut křížovými žebrovými klenbami a původně pokračoval až k západnímu průčelí kostela. V suterénu kostela byla okénka, která svým tvarem napodobují románská. Z toho vznikly teorie o románském hradu jako předchůdci dnešního kostela. V 18. století byl suterén využit jako krypta. V podzemní kryptě kostela jsou ukryty mumifikované pozůstatky měšťanů z 18. století. Krypta bývá výjimečně zpřístupňována veřejnosti. \n\nDnešní kostelní věž je starší než samotný kostel, svědčí o tom odlišná orientace jejího půdorysu oproti kostelu. Zdivo pod zvonicí je kvádříkové a údajně pochází z doby před rokem 1150, nelze však vyloučit, že pochází z doby sanace zvonice v 1. polovině 19. století. Podle starších teorií se má jednat o pozůstatky románského hradu. Ve skutečnosti je to zbytek městské brány. Severozápadní nároží věže je skryto ve zdech děkanství. Na jihovýchodní nároží navazuje přístavba chrámové předsíně. Věž tak prostupuje střechou kostela. Půdorys interiéru věže je lehce lichoběžníkový a vyzděn především z drobné opuky. Na městském průčelí zvonice se nachází socha sv. Václava, na vnějším průčelí městský znak s letopočtem 1707.  \n\nKostel sv. Mikuláše má dva zvony. Zvon Boleslávek, který je datován k roku 1680, přežil jako jediný z velkých zvonů obě světové války. Zvon byl ovšem špatně zavěšen, proto byl  \n\npoškozen a nemohlo se na něm pravidelně zvonit. Zvon byl opraven v roce 2009 a nyní se na něj zvoní dvakrát denně – v poledne a v šest hodin večer. Zvon je ovládán automatickou elektronikou a je rozhoupáván bezkontaktním zařízením. Druhý zvon, Umíráček z 18. století, který přežil obě světové války, je zavěšen v lucerně kostela sv. Mikuláše. \n\nKostelní varhany nalezneme na kůru, v části nad vchodem kostela. První zmínka o jaroměřských varhanách s 18 rejstříky je z roku 1629. Zřízeny byly nově z dobrovolnických příspěvků, díky císařskému rychtáři a varhaníkovi Janu Jiřímu Mannovi. Tyto varhany byly opravované v roce 1751 varhanářem Kašparem Weltzem z Králík (Grulichu). V roce 1848 byly varhany zlikvidovány, protože byly zcela zchátralé. Dle pamětní knihy byl stav varhan velmi špatný a cínové píšťaly se ztratily.\n\nNové varhany byly postaveny k roku 1859 varhanářem Karlem Vocelkou z Prahy, byly dvoumauálové s mechanickou trakturou. Celkem tedy 1260 píšťal, z toho 312 dřevěných, ostatní jsou cínové. Vocelka využil částečně plány pruského varhanáře Bukowa. Novogotická skříň byla zhotovena podle návrhu inženýra Gassnera z Hradce Králové. V letech 1889,1907, 1921 a 1930 probíhaly opravy varhan různými odborníky. V roce 1940 byly varhany přebudovány na pneumatický systém s novým hracím stolem.  Celková přestavba na pneumatický kuželkový systém proběhla v roce 1957. Generální opravu provedl František Nožina z Prahy v letech 1994-1995. Farnost sv. Jakuba z německého Hechingenu darovala část vyřazených velkých pneumatických varhan včetně píšťalového materiálu. V roce 2010 byla provedena poslední údržba varhan. Varhany jsou umístěny na literátské kruchtě v zadní části objektu. \n\nV publikovaném výzkumu prováděných geologických sond v letech 1972 až 1976 vyplývá, že most, po němž se přechází od kostela k hospodě Na Mostě, překlenoval umělý příkop. Vylámání skály přerušilo opukovou šíji v okolí kostela. Vznikla tak průrva o délce přibližně 40 metrů, která měla znepřístupnit od východu ostrov, na němž se rozkládá náměstí. V těchto místech byl postaven most. Nejstarší doklady pocházejí z 12. století a svědčí o existenci tamní podhradní osady, která obklopovala kostel Panny Marie. Dnešní Havlíčkovou ulicí vedla z jaroměřského hradu tzv. „Polská cesta“.  Její existence je poukazována dle rekonstrukce platné až pro město v pozdním středověku, kdy se k východu otevírala soustava bran, na sever od kostela sv. Mikuláše. Při provádění výkopů v Havlíčkově ulici nebyly zjištěny žádné stopy lidských aktivit z doby před 14. stoletím. Výkopy při severní straně chrámu odhalily zbytky základů věže, vypínající se mezi 1. a 2. opěrákem od západu až do svého zřícení v roce 1753. Portál na této straně se závěrečným klenákem s letopočtem 1907 poukazuje na novější původ severní předsíně. Na severovýchodním nároží stála až do roku 1820 vnější městská brána, ústící padacím mostem na výše zmíněný most. Mezi oběma branami vzniklo v průběhu 18. století několik domků, odstraněných v průběhu 2. poloviny 20. století.\n\nV kostele sv. Mikuláše můžeme najít ampulku s krví Jana Pavla II., kterou uložil biskup Jan Vokál. O relikvii poprosil děkan Jerzy Stanislaw Zięba osobního sekretáře Jana Pavla II. arcibiskupa Dziwisze, který žádosti vyhověl. Ampulka s krví je uložená ve skříňce ve tvaru gotického okna, kterou zhotovili místní řemeslníci.\n\nBohoslužby se konají denně.\n\n\n"}
{"id": "787258", "url": "https://cs.wikipedia.org/wiki?curid=787258", "title": "Lobkovický palác", "text": "Lobkovický palác\n\nLobkovický palác, dříve též \"palác Přehořovských z Kvasejovic\" je barokní stavba nacházející se v ulici Vlašská 347/19 v Praze na Malé Straně. Společně s Lobkovickou zahradou je chráněn jako kulturní památka České republiky. Palác byl postaven podle návrhu proslulého architekta českého baroka Giovanni Battisty Alliprandiho.\n\nBarokní palác byl postaven po roce 1702 hrabětem Přehořovským z Kvasejovic, který ho ale kvůli dluhům brzy prodal. Od roku 1753 ho vlastnila rodina Lobkoviců. V palácovém kupolovém sále paláce koncertovali Ludwig van Beethoven i Carl Maria von Weber. V roce 1927 Lobkovicové budovu prodali československému státu, který ji koupil pro potřeby ministerstva školství a národní osvěty. Později zde sídlily Památkový úřad, Slovanský ústav, Archeologický ústav, Orientální ústav, Masarykova akademie práce a další.\n\nPo převzetí moci komunisty v únoru 1948 se zde usídlilo čínské velvyslanectví. Od roku 1974 je palác sídlem západoněmeckého, později velvyslanectví sjednoceného Německa v Praze.\n\nV roce 1989 přijížděly do Prahy desetitisíce občanů tehdejší Německé demokratické republiky, kteří se rozhodli na západoněmecké ambasádě žádat o azyl a povolení odcestovat do NSR. Ubytováni byli ve stanech na zahradě velvyslanectví. 30. září 1989 tehdejší spolkový ministr zahraničí Hans-Dietrich Genscher z balkonu Lobkovického paláce uprchlíkům oznámil, že jim bude umožněno vycestovat na svobodu.\n\nUdálosti z roku 1989 připomíná skulptura „Quo vadis“ (Trabant) od Davida Černého, jejíž originál je uložen ve sbírce Fóra současných dějin v Lipsku.\n"}
{"id": "787260", "url": "https://cs.wikipedia.org/wiki?curid=787260", "title": "Emil Väre", "text": "Emil Väre\n\nEmil Ernst Väre (28. září 1885 Kärkölä, Finsko – 31. ledna 1974 tamtéž) byl finský zápasník, reprezentant v zápase řecko-římském.\nV roce 1912 na olympijských hrách ve Stockholmu a v roce 1920 na hrách v Antverpách vybojoval zlatou medaili. V roce 1911 zvítězil ve střední váze (73 kg) na mistrovství světa.\n\n"}
{"id": "787262", "url": "https://cs.wikipedia.org/wiki?curid=787262", "title": "Josef Blažej Smrček", "text": "Josef Blažej Smrček\n\nJosef Blažej Smrček (28. prosince 1751 Nové Město nad Metují – po roce 1799) byl český řádový hudebník a skladatel, člen Hospitálského řádu sv. Jana z Boha.\n\nO jeho životě není mnoho známo. V roce 1773 vstoupil do řádu Milosrdných bratří a byl varhaníkem a regenschorim v několika řádových kostelích na území tehdejšího Rakouska. V době svého působení ve Vídni byl údajně žákem Josepha Haydna. V roce 1799 působil jako prokurátor a podpřevor pražského konventu řádu.\n\nKomponoval klavírní sonáty, symfonie a chrámové skladby. Z chrámových skladeb se dochovalo:\n\n"}
{"id": "787264", "url": "https://cs.wikipedia.org/wiki?curid=787264", "title": "Hrabství Tyrone", "text": "Hrabství Tyrone\n\nHrabství Tyrone ( , či a ) je severoirské hrabství, patřící do bývalé provincie Ulster. Sousedí s hrabstvími Fermanagh, Armagh a irským hrabstvím Monaghan na jihu, s hrabstvím Londonderry na severu a s irským hrabstvím Donegal na západě. Přes Lough Neagh sousedí také s hrabstvím Antrim.\n\nHlavním městem hrabství je Omagh. Hrabství má rozlohu 3263 km² a žije v něm 166 516 obyvatel (2001).\n\nHrabstvím protéká řeka Foyle, která tvoří přirozenou hranici s Irskem.\n"}
{"id": "787281", "url": "https://cs.wikipedia.org/wiki?curid=787281", "title": "Ennis", "text": "Ennis\n\nEnnis ( ) je irské město, nacházející se na západě ostrova v bývalé provincii Munster. Město obývá 24 253 obyvatel. Ennis je taktéž hlavním městem hrabství Clare.\n\nIrský název \"Inis\", což znamená „ostrov“, poukazuje na polohu ostrova na řece Fergus, na kterém byl později založen františkánský klášter.\n\nMěsto, které leží v nadmořské výšce 3 m n. m., se nachází na řece Fergus. Podle Köppenovy klasifikace podnebí panuje v Ennis mírné oceánické podnebí – klasifikace Cfb.\n\nNedaleko města se nachází letiště Shannon, třetí nejvytíženější letiště v Irsku. Kolem města procházejí silnice N18, N68 a N85 a dálnice M18, která tvoří obchvat města.\n\n\n\n"}
{"id": "787289", "url": "https://cs.wikipedia.org/wiki?curid=787289", "title": "Doing It Right", "text": "Doing It Right\n\nDIR, coby akronym anglického výrazu Doing It Right, tedy \"dělej to správně\" je filozofie a přístup k potápění, který si klade za cíl standardizovat výcvik a výstroj potápěčů a minimalizovat námahu a riziko. Díky této filosofii jsou výstroj a postupy DIR potápěčů bezpečnější při hloubkových ponorech, náročných vrakových a jeskynních ponorech. V drobné obměně se pak využívají i při sportovním potápění. Jakýmsi základním pravidlem DIR, je \"dělej věci pořádně, nebo je nedělej vůbec\".\n\nVe snaze minimalizovat nehody ve floridských jeskyních dal počátkem 80. let 20. století Bill \"Hogarth\" Main dohromady koncept výstroje. S tím se pojily i techniky pohybu pod vodou a výcvik potápěčů.\n\nFilosofie DIR bývá často kritizována díky militantnímu přístupu některých jejích představitelů. DIR potápěči pak bývají přirovnávání k fašistům.\nZásadním problémem není systém samotný, ale jeho nepochopení. Mnoho DIR potápěčů dělá věci a má sestavenou výstroj, neboť je to DIR, aniž by plně pochopili význam těch věcí a konfigurace\n\nSystémy, které striktně dodržuji DIR filosofii.\n\nSystémy, které prvky DIR aplikují, avšak v jejich dodržování nejsou tak striktní a ortodoxní.\n"}
{"id": "787290", "url": "https://cs.wikipedia.org/wiki?curid=787290", "title": "Cena města Vídně za humanitní vědy", "text": "Cena města Vídně za humanitní vědy\n\nCena města Vídně za humanitní vědy, německy Preis der Stadt Wien für Geisteswissenschaften, je ocenění, které uděluje město Vídeň od roku 1947 každoročně za zásluhy v oblasti humanitních věd. Je dotována částkou 8 000 euro. \n"}
{"id": "787295", "url": "https://cs.wikipedia.org/wiki?curid=787295", "title": "Siegerrebe", "text": "Siegerrebe\n\nSiegerrebe je velmi raná moštová a stolní odrůda révy vinné (\"Vitis vinifera\"), určená k výrobě bílých vín a místy používaná i k přímé spotřebě v čerstvém stavu. Byla vyšlechtěna v Německu roku 1929, křížením odrůd \"Madeleine Angevine\" a \"Gewürztraminer\" (\"Tramín červený\").\n\n\"Madeleine Angevine\" je velmi raná stolní a moštová odrůda původu \"Vitis vinifera\", dle provedené analýzy DNA (INRA Montpellier) kříženec odrůd \"Madlenka královská (Madeleine Royale)\" x \"Blanc d´Ambré\". Autorem křížení z roku 1857 je francouz Moreau-Robert z Angers (Maine et Loire, soukromý šlechtitel, který působil ve firmě Vibert), ovšem dle některých francouzských zdrojů je jím právě M. Vibert. Odrůda je na malých plochách pěstována ve Francii, ve Velké Británii a dále např. v Německu, v Rusku, v Dánsku a ve Švédsku či v USA (stát Washington). Pro své rané zrání je často používaná jako partner při šlechtění nových odrůd, je například jedním z rodičů odrůd \"Comtessa\", \"Noblessa\", \"Reichensteiner\" či \"Čabaňská perla\". V některých zdrojích se lze dočíst, že název odrůdy vychází ze skutečnosti, že na jihu Francie hrozny dozrávají přibližně na svátek svaté Marie Magdalény, tedy již 22. července. Ve skutečnosti zde dozrává mezi 2.-4. srpnem. Název je odvozen od jména St. Madeleine Sophie Barat, svátek na počest této svaté slaví ve Francii 25. května, v tomto období réva této odrůdy kvete. Druhá část názvu odrůdy je odvozena od starého názvu místa původu (Angevine - Anjou).\n\nRéva vinná (\"Vitis vinifera\") odrůda \"Siegerrebe\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný. Vrcholky letorostů jsou otevřené, hustě bíle vlnatě plstnaté, slabě až průměrně pigmentované antokyaniny, bělavě zelenožluté s červeným nádechem. Mladé lístky jsou zelené s bronzovými skvrnami. Olistění keřů je husté. Jednoleté réví je žlutavě hnědé.\n\nList je malý až středně velký, okrouhlý, zvrásněný, středně puchýřnatý, tří- až pětilaločnatý s mělkými až středně hlubokými výkroji, s velkými, tupými špičkami laloků. Okraj listu je tupě zoubkovaný. Řapíkový výkroj je lyrovitý, úzce otevřený až široce překrytý s průsvitem, řapík je krátký, kratší, než medián listu, zelený až narůžovělý, žilnatina listu v oblasti napojení řapíku je slabě pigmentovaná.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké až velké (18 mm), kulaté až mírně oválné bobule s jemnou slupkou růžové až světle červenohnědé barvy, s intenzivními muškátovými aromatickými látkami v řídké dužině. Hrozny jsou středně velké (90-180 g), kuželovité, řidší až středně husté, s křidélky.\n\n\"Siegerrebe\" je odrůda vinné révy (\"Vitis vinifera\"), kterou vyšlechtil roku 1929 Dr. George Scheu (1897-1949) s kolektivem šlechtitelů Zemského šlechtitelského ústavu v Alzey, ve spolkové zemi Porýní-Falc. Dle údajů šlechtitele jde o křížence odrůd \"Madeleine Angevine\" a \"Gewürztraminer\" (\"Tramín červený\". Podle Heinze Scheu, syna šlechtitele, měla odrůda ovšem vzniknout spontánním opylením mateční odrůdy \"Madeleine Angevine\" pylem neznámé odrůdy a následnou selekcí semenáčků.\n\nV Německu byla odrůda registrována roku 1958. Roku 2007 zde byla pěstována na 108 hektarech vinic, převážně v regionech Rheinhessen a Falc. Plochy vinic mají mírně klesající tendenci. Dále odrůdu najdeme na vinicích v Anglii, Belgii, Dánsku, Švédsku a Nizozemsku, ale také například ve státě Washington v USA či v Kanadě, v provincii Britská Kolumbie, v údolí Okanagan Valley.\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín, na našich vinohradech ji najdeme velmi vzácně.\n\nSieger je německý výraz, v překladu „vítěz“, název odrůdy by se tedy dal volně přeložit jako „vítězná réva“, nebo také „réva vítězů“.\n\nLokálně používaná synonyma této odrůdy jsou : \"Зигерребе, Альцей 7957\" (Rusko), \"Alzey 7957, Az 7957, Az - S 7957, Scheu 7957, Sieger\".\n\nV Německu je registrován tetraploidní klon odrůdy \"Siegerrebe\", zapsaný v katalogu odrůd VIVC samostatně.\n\nOdrůda \"Siegerrebe\" sloužila v Německu jako partner při křížení různých nových odrůd, například odrůd \"Ortega\", \"Sissi\" a \"Tamara\".\n\nRéví dobře vyzrává. Odrůda raší raně, proto je ohrožována pozdními jarními mrazíky, je mírně nadprůměrně odolná proti zimním mrazům (do -22 °C), při nepříznivém počasí v době květu je však poměrně náchylná na sprchávání. Z chráněných vinic dává réva pravidelné, středně vysoké sklizně, 9-12 t/ha při cukernatosti 18-21 °NM a nízké aciditě, 5-8 g/l. V Německu v letech 1986-2002 dosáhly výnosy 12,3 t/ha při průměrné cukernatosti moštu 88°Oe a aciditě pouze 4,9 g/l, ale tato odrůda je známá tím, že v příznivých podmínkách dosahuje cukernatost moštu v průměru až o 15°Oe vyšších hodnot, než u klasických odrůd, jako například \"Ryzlink rýnský\" a německý rekord z roku 1971 je neuvěřitelných 326°Oe. Odrůda není nijak výrazně náročná na polohu a půdy, hodí se pro většinu vedení, snáší dlouhý i kratší řez, optimální je pro ni střední vedení, vhodné jsou podnože T 5C, SO-4 a Cr 2.\n\nVelmi raná odrůda raší raně, kvete středně pozdně, dozrává od poloviny do konce srpna, 10 dnů před odrůdou \"Chaselas\".\n\nPlísni révové (\"Plasmopara viticola\") a plísni šedé (\"Botrytis cinerea\") odolává odrůda mírně nadprůměrně, padlí révovému (\"Uncinula necator\") pouze průměrně, trpí též chlorózou. Proti perenospoře a oidiu je nutná chemická ochrana, většinou však postačí po provedení základní ochrany při odkvětu, provádět případné postřiky pouze v době zvýšeného infekčního tlaku (např. teplo a déšť). Hrozny nemají sklon ke hnilobě, ale často je napadají vosy, špačci a kosové, kteří to tvorové mohou nechráněnou úrodu zcela zničit.\n\nStejně jako \"Tramín červený\" produkuje odrůda silně aromatická, zelenožlutá až zlatožlutá vína s hroznovým či muškátovým aroma a s nádechem exotického ovoce, nízkého obsahu kyselin, s vyšším alkoholem a extraktem, nepříliš vhodná k dlouhému archivování.\n\nVína jsou někdy měkká a fádní, pokud se scelují s tvrdými víny, výsledný produkt je pro konzumenty přijatelnější. Odrůda je velmi vhodná k výrobě burčáku.\n\n\n\n"}
{"id": "787297", "url": "https://cs.wikipedia.org/wiki?curid=787297", "title": "Elwžská přehrada", "text": "Elwžská přehrada\n\nElwžská přehrada byla 33 metrů vysoká přehrada v americkém státě Washington. Nachází se 8 kilometrů od ústí řeky Elwha do úžiny Juana de Fucy, kde byla postavena pod vedením Thomase Aldwella, který zakoupil okolní pozemky a s pomocí kanadského podnikatele George Glinese nechal přehradu v roce 1910 postavit.\n\nStavebníci při stavbě přehrady nepostavili žádné rybí přechody a navíc nezajistili přehradu ke dni řeky, takže když byla v roce 1912 vodní nádrž za přehradou naplněna vodou, spodní část přehrady nevydržela nápor litrů vody, který při cestě po proudu řeky shodil most. Aldwell měl dostatek peněz, aby mohl přehradu zrekonstruovat, což bylo dokončeno roku 1913. Vodní nádrž nad přehradou se nazývala Aldwellovo jezero.\n\nPozději, společně s Glinesovou přehradou, která byla postavena roku 1926, pomohla přehrada ekonomickému růstu a rozvoji Olympijského poloostrova a nedalekého města Port Angeles. Dnes už ale obě přehrady dohromady generují jen tolik elektřiny, která dává 38 procent z toho, co potřebuje jedna nedaleká papírna.\n\nKvůli nepřítomnosti rybích přechodů stavba blokovala přístup anadromních lososovitých ryb do 48 kilometrů horního toku řeky a dalších 48 kilometrů říčních přítoků. Populace lososů, která kdysi zahrnovala 400 tisíc dospělých jedinců ve 110 kilometrech řeky nyní činí pouhé 4 tisíce dospělých jedinců v 8 kilometrech dostupného toku.\n\nDíky zákonu z roku 1992 mohla federální vláda zakoupit jak Elwžskou, tak Glinesovu přehradu a přidružené vodní elektrárny k vyřazení z provozu a demolici, aby bylo obnoveno životní prostředí pro lososovité ryby. Elwha Ecosystem Restoration Project, tedy projekt obnovy ekosystému řeky Elwha, je právě v průběhu. Demolice přehrady začala v září 2011 a řeka mohla volně proplout místem už v březnu 2012.\n\nOd výstavby přehrad došlo na dolním toku řeky k obrovskému snížení příjmu sedimentů, což způsobilo erozi dna řeky, včetně štěrků, které jsou důležité pro vytvoření ideálního prostředí pro tření ryb. Štěrky z horního toku řeky byly uvězněny nad přehradami a jsou považovány za velice důležité pro obnovu přirozeného prostředí pro lososy. Delta řeky do úžiny Juana de Fucy také prodělala erozi, což potvrdili zdejší kmenoví vůdci.\n\nPřehrazení řeky také způsobilo vytvoření Aldwellova a Millsova jezera. V nich voda zůstává tak dlouho, že její teplota stoupne na 16° C, což je přibližně o 16 stupňů více, než je průměrná hodnota. Tak velké teploty jsou nevhodné pro ryby, které jsou zvyklé na chladné vody, jako jsou ty v Tichém oceánu. Navíc způsobuje také větší populace parazitů, kteří mají na svědomí vymření dvou třetin populace, která se ještě nestačila třít. Přestože přehrady nebyly postaveny za protipovodňovým účelem, mají tendenci upravovat sezónní stavy vody, takže je průtok řeky po celý rok téměř stejný. Po odstranění přehrad by se díky navrácení do původního stavu mělo zlepšit zdraví původních ryb a pomalu by mělo ubývat nepůvodních populací.\n\nVe vrcholové době obývali proudy řeky druhy losos čavyča, losos kisuč, losos keta, losos gorbuša, losos nerka, pstruh americký, pstruh Clarkův a siven velkohlavý. Lososi čavyča dosahovali až 45 kilogramů. Lososi nerka, čavyča, keta i gorbuša jsou ale nyní buď vyhynulí nebo kriticky ohrožení ve vodách řeky. Pokud by obě přehrady zůstaly na místě, nedošlo by ani za použití nejmodernějších systémů rybích přechodů k úspěšné obnově druhů, a to kvůli teplotě vody a skladbě dna. Nejlepší místa pro tření se nachází vysoko na horním toku nad Glinesovou přehradou, která tedy stále představovala obrovskou překážkou v cestě za obnovením. Proto bylo odstranění obou přehrad považováno za jedinou možnost, jak obnovit populace původních ryb v řece.\n\nZákon o zdejším ekosystému z roku 1992 zajistil dotace a vládní podporu demolice přehrad na řece Elwha. Jednou z možností byly původně rybí přechody, od kterých se ale z výše uvedených důvodů ustoupilo. Největší problém při demolici přehrad představovalo 18 milionů krychlových yardů sedimentů, které se usadily nad přehradami. 13 milionů se nacházelo nad Glinesovou přehradou, nad Elwžskou pouhých 5. Propuštění všech těchto usazenin by mělo katastrofální následky pro zachovalé ekosystémy dolního toku řeky a pláže při jejím ústí. Nad Glinesovou přehradou byl tedy uskutečněn experiment, kdy bylo z Millsova jezera odčerpáno 5,5 metrů vody v jednom týdnu, zatímco v dalším týdnu bylo jezero udržováno stabilní. Test ukázal, že proud řeky by se rychle dostal k deltě řeky, kde by vytvořil hluboký a úzký kanál. Také ale ukázal, že pokud bude k vypouštění jezera tímto způsobem trvat dva roky, nakonec všechny sedimenty zůstanou na svém nynějším místě.\n\nPo dvou letech odstraňování přehrad se řeka sama obnoví do své původní kondice. Průtok usazenin se zvýší, čímž se obnoví a omladí životní prostředí v dolním toku řeky. Ryby se vrátí do horního toku řeky už rok po odstranění přehrad a přestože se řeka už nevrátí do stavu, ve kterém by mohla útočit na svá historická maxima v počtu migrujících ryb, za 15 až 20 let se tyto hodnoty vrátí tam, kde byly před výstavbou přehrad. Kromě obnovy rybího ekosystému nabídne vypuštění Millsova a Aldwellova jezera 2,9 km² pro suchozemskou vegetaci, čímž se zvětší životní prostředí jelenů wapiti. Zvýšení proudu sedimentů také pomůže zachránit zanikající deltu řeky.\n\nOdstranění přehrad je dlouhým procesem, který stále trvá. Nyní to ale vypadá, že konec se pomalu blíží. Projekt byl odstartován v září 2011 a až bude dokončen, nikdo si není úplně jist, co se stane. Protože opravdu jen málo podobných projektů, méně než 20, bylo sledováno vědeckou studií, odstranění přehrad na řece Elwha se stane modelem pro podobné projekty podobných rozměrů. Pokud bude úspěšný, stane se důležitým krokem v cestě za obnovou přirozené říční morfologie jiných přehrazených vodních toků, výsledky ale nemusí být dlouhou dobu zřetelné. Celkovým cílem projektu na řece Elwha je navrácení řeky do původního stavu.\n\nOdhaduje se, že cena odstranění přehrad dosahuje 350 milionů dolarů.\n"}
{"id": "787298", "url": "https://cs.wikipedia.org/wiki?curid=787298", "title": "Johann Bergl", "text": "Johann Bergl\n\nJan Václav Bergl (23. září 1719, Dvůr Králové nad Labem – 15. ledna 1789, Vídeň) byl český malíř.\n\nNarozen v domě pod Hoření bránou (dům později zbořen, dnes parkovací místo). Pokřtěn byl v den narození v kostele sv. Jana Křtitele ve Dvoře Králové nad Labem. Studoval Malířskou akademii ve Vídni a byl ovlivněn benátským ilusionismem. Jeho učitelem byl uznávaný malíř Paul Troger (Pavel Troger), který měl na Bergla velký vliv. Další významný malíř pozdního baroka byl i jeho spolužák a blízký přítel Franz Anton Maulbertsch (František Antonín Maulbertsch). Jan Václav Bergl namaloval tři cykly Křížové cesty: v klášterním kapucínském kostele v Opočně, kostele sv. Jana Křtitele ve Dvoře Králové a v kostele Nanebevzetí Panny Marie v Orlici (Letohrad, rok 2009, rok 2011). Obrazy v Letohradě mají rozměr 209 x 140 cm. Jeho díla ozdobila kostely, kláštery a zámky nejen ve Vídni a Budapešti. Stal se vyhlášeným umělcem a dvorním malířem Marie Terezie.\n\nPro kostel sv. Jana Křtitele ve svém rodném městě Dvůr Králové nad Labem vytvořil v roce 1759 cyklus čtrnácti obrazů křížové cesty. Sám se zobrazil na 13. zastavení „Ježíšovo tělo sňato z kříže“ jako Josef z Arimatie (muž v hnědém rouchu u Ježíšových nohou). Obrazy křížové cesty jsou největšími olejomalbami, které za svůj život vytvořil. Mají rozměr 245 × 160 cm. Barokní obrazy křížové cesty ve Dvoře Králové byly při regotizaci kostela darovány 20. května 1893 děkanem Josefem Beranem sochaři Antonínu Suchardovi z Nové Paky. 4. ledna 1913 prodali Suchardovi potomci obrazy křížové cesty městu. Tím byly zachráněny, protože v době regotizace se barokní obrazy do gotického kostela \"nehodily\". V letech 1994–1997 byla křížová cesta zrestaurována a v roce 1998 vystavena v královédvorském Městském muzeu Kohoutův dvůr.\n\n\n"}
{"id": "787301", "url": "https://cs.wikipedia.org/wiki?curid=787301", "title": "Jindřich Dvorský z Helfenburka", "text": "Jindřich Dvorský z Helfenburka\n\nJindřich Dvorský z Helfenburka ( \"Henricius Curius ab Helfenburg\") (2. března 1505 Dvůr Králové nad Labem - 15. září 1582 Praha) byl český kališnický, později katolický kněz a rektor Univerzity Karlovy. \n\nByl mistrem na Artistické fakultě, zvané \"Fakulta svobodných umění\", od 19. století přetvořená na Filozofickou fakultu Univerzity Karlovy. V letech 1530–1534 vyučoval na Univerzitě Karlově, kde se v letech 1542–1544 stal rektorem. Od roku 1539 zasedal jako přísedící na Dolní konzistoři (kališnické) u kostela Matky Boží před Týnem na Staroměstském náměstí. V roce 1546 byl zvolen opatem kláštera na Slovanech, kde působil do roku 1572. Zároveň byl děkanem u kostela svatého Apolináře na Novém Městě pražském.\n\nV roce 1572 se vrátil do katolické církve. Císař a král Maxmilián II. Habsburský ho v roce 1571 jmenoval administrátorem Dolní konzistoře. Tuto funkci vykonával do roku 1581. Jako rektor univerzity měl být pohřben v kapli Božího Těla na Karlově náměstí, ale byl uložen v kostele kláštera na Slovanech (Emauzy) v Praze.\n"}
{"id": "787302", "url": "https://cs.wikipedia.org/wiki?curid=787302", "title": "Anatolij Levčenko", "text": "Anatolij Levčenko\n\nAnatolij Semjonovič Levčenko ( , 21. května 1941 Krasnokutsk, Charkovská oblast, Ukrajinská SSR, SSSR – 6. srpna 1988) byl sovětský zkušební letec a kosmonaut, v letech 1977–1988 člen skupiny letců Letecko-výzkumného institutu M. M. Gromova připravujících se ke kosmickým letům v roli pilotů raketoplánu Buran. Levčenkova příprava k letům s Buranem vyvrcholila v prosinci 1987 týdenním kosmickým letem na vesmírnou stanici Mir. O osm měsíců později zemřel.\n\nAnatolij Levčenko pocházel z města Krasnokutsk, ležícího v Charkovské oblasti, byl ukrajinské národnosti. Roku byl přijat do Kremenčugské vojenské vysoké letecké školy, ta byla téhož roku zrušena a Levčenko převeden do Černigovské vojenské vysoké letecké školy, studium dokončil roku 1964. Následujících šest let sloužil ve vojenském letectvu, zprvu u Lipecka, později v Turkestánském vojenském okruhu.\n\nRoku 1971 dokončil školu zkušebních letců Letecko-výzkumného institutu M. M. Gromova (LII), poté zůstal v institutu jako zkušební letec.\n\nRoku 1977 v LII vznikla „skupina speciální přípravy“ do které bylo od 12. července zařazeno šest letců institutu. Měli projít výcvikem kosmonautů a pilotovat tehdy vyvíjený raketoplán Buran. Od dubna 1979 do prosince 1980 letci v sérii stáží ve Střediska přípravy kosmonautů (CPK) ve hvězdném městečku absolvovali všeobecný výcvik kosmonautů. K 10. srpnu 1981 byla skupina přejmenována na „oddíl zkušebních kosmonautů“ LII a 12. února 1982 Levčenko po složení zkoušek získal kvalifikaci „zkušební kosmonaut“ ().\n\nBudoucí piloti Buranu měli mít zkušenosti z kosmických letů, v září 1982 – květnu 1983 se proto na let na stanici Saljut 7 připravoval Igor Volk (letěl v červenci 1984), s Levčenkem v roli náhradníka.\n\nOd roku 1983 se podílel na vývoji systému řízení Buranu, který testoval při letech upravených TU-154 a MiG-25. Roku 1984 LII sestavil posádky pro první let Buranem, Levčenko byl jmenován velitelem záložní posádky (s druhým pilotem Alexandrem Šukinem). Paralelně po dohodě LII s NPO Eněrgija byl velitelem posádky Buranu Levčenko-Strekalov. Při letových zkouškách analogu Buranu BTS-02 v letech 1986–1987 byl při čtyřech letech velitelem posádky. Po reorganizaci v LII roku 1987 byl jmenován zástupcem náčelníka Odvětvového komplexu přípravy zkušebních kosmonautů (OKPKI) ministerstva leteckého průmyslu.\n\nOd března 1987 se v CPK připravoval ke kosmickému letu. Do vesmíru odstartoval z Bajkonuru 21. prosince 1987 na palubě Sojuzu TM-4. Cílem Levčenkova letu bylo ověření jeho pilotních dovedností během a bezprostředně po kosmickém letu. Při přistání se silně udeřil do hlavy, během několika měsíců se u něj rozvinula rakovina mozku a 6. srpna 1988 zemřel.\n\nAnatolij Levčenko byl ženatý, manželka také pracovala v LII, měli jednoho syna.\n"}
{"id": "787303", "url": "https://cs.wikipedia.org/wiki?curid=787303", "title": "Výroční zpráva", "text": "Výroční zpráva\n\nVýroční zpráva je dokument, který podává informaci o vývoji společnosti za fiskální rok. Společnost prostřednictvím výroční zprávy informuje o finanční situaci, podnikatelské činnosti a výsledcích hospodaření za uplynulé účetní období a o vyhlídkách budoucího vývoje finanční situace, podnikatelské činnosti a očekávaných výsledků hospodaření.\n\nVýroční zpráva je i nástrojem marketingové komunikace, jehož pomocí společnost prezentuje své cíle, filozofii a současné komunikační téma. Dobře zpracovaná výroční zpráva pomáhá budovat image společnosti, zvyšuje důvěryhodnost a posiluje její pozici na trhu.\n\nVýroční zprávu jsou povinny vyhotovit ty společnosti, které musejí mít účetní závěrku ověřenou auditorem. Podle zákona č. 563/1991 Sb., o účetnictví, a podle zákona č. 513/1991 Sb. (obchodního zákoníku) se jedná o akciové společnosti, obchodní společnosti, které povinně vytvářejí základní jmění a v předcházejícím roce splnily dvě ze tří následujících kritérií: výše jejich rozvahy činila více než 40 mil. Kč, čistý obrat dosáhl výše nad 80 mil. Kč a průměrný stav zaměstnanců nad 50 osob. K těmto společnostem se v povinnosti vydávat výroční zprávu řadí také nadace a nadační fondy, které se v této oblasti řídí § 24 a § 25 zákona č. 227/1997 Sb., o nadacích a nadačních fondech.\n\nSpolečnosti, které musejí výroční zprávu vydávat, mají tzv. informační povinnost, která je daná zákonem. Tyto společnosti jsou povinny vyhotovit výroční zprávu, jejímž účelem je výše uvedenými zákony ustanoveno, že musejí uceleně, vyváženě a komplexně informovat o vývoji jejich výkonnosti, činnosti a stávajícím hospodářském postavení.\n\nVýroční zprávy jsou určeny investorům, na jejichž investiční rozhodování má výroční zpráva zásadní vliv. Pro finanční analytiky jsou výroční zprávy nejdůležitějším nástrojem k posouzení firemní strategie a k získávání aktuálních informací o budoucím vývoji společnosti. Podrobné informace o vývoji společnosti a jejích finančních výsledcích jsou klíčové pro vlastníky, akcionáře, strategické partnery, zaměstnance, státní správu, novináře a další zainteresované osoby včetně veřejnosti.\n\nSpolečnostem, které jsou emitenty kótovaného cenného papíru, upravuje informační povinnost zákon č. 256/2004 Sb., o podnikání na kapitálovém trhu. Emitenti mají zároveň povinnost předložit výroční zprávu České národní bance, a to do 30. dubna. Ostatním společnostem s informační povinností zákon stanovuje termín 30. června. Česká národní banka také upravuje obsahové náležitosti výroční zprávy emitentů, které se každoročně aktualizují.\n\nPovinnými obsahovými náležitostmi výroční zprávy jsou:\n\nSpolečnost může ve výroční zprávě uvést i další informace, například:\n"}
{"id": "787307", "url": "https://cs.wikipedia.org/wiki?curid=787307", "title": "Kuba na Letních olympijských hrách 1996", "text": "Kuba na Letních olympijských hrách 1996\n\nKubu na Letních olympijských hrách 1996 v Atlantě reprezentovalo 164 sportovců, z toho 111 mužů a 53 žen. Nejmladším účastníkem byl Mario González (16 let, 360 dní), nejstarším pak Roberto Ojeda (50 let, 137 dní).\n\n"}
{"id": "787313", "url": "https://cs.wikipedia.org/wiki?curid=787313", "title": "Olga Pelikánová", "text": "Olga Pelikánová\n\nOlga Pelikánová (27. října 1926 - ???) byla česká a československá politička Komunistické strany Československa, poslankyně České národní rady a Sněmovny národů Federálního shromáždění za normalizace.\n\nK roku 1969 se uvádí jako technická úřednice podniku OP Prostějov. Zároveň je zmiňována coby politická pracovnice Okresního výboru KSČ v Prostějově.\n\nPo provedení federalizace Československa usedla do Sněmovny národů Federálního shromáždění. Mandát nabyla až dodatečně v prosinci 1969. Nominovala ji Česká národní rada, v níž rovněž zasedala dodatečně (od listopadu 1969). Ve federálním parlamentu zasedala do konce funkčního období, tedy do voleb roku 1971. V roce 1971 působila jako členka předsednictva Sněmovny národů.\n\n"}
{"id": "787320", "url": "https://cs.wikipedia.org/wiki?curid=787320", "title": "Varmė", "text": "Varmė\n\nVarmė, jinak nazývaná také Skinupė, je řeka 1. řádu v Litvě, v Žemaitsku v okrese Kelmė, pravý přítok řeky Venta, do které se vlévá u vsi Užvarmis, 4,5 km východně od města Užventis, 318,9 km od jejího ústí do Baltského moře. Vytéká z jezírka Varmė, 4 km jihozápadně od Vaiguvy. Teče zpočátku směrem západoseverozápadním, u vsi Vaiguvalė se stáčí severoseverovýchodně a potom severoseverozápadně, od vsi Sirūniškiai severovýchodně, začíná drobně a hustě meandrovat, u vsi Gudeliškiai protéká rybníkem Naudvario tvenkinys s vysokými a sráznými břehy, do kterého se vlévá její levý přítok Varmikė, po soutoku s Vėgėlupisem pokračuje směrem severozápadním a do řeky Venta se vlévá směrem severovýchodním jako její pravý přítok. Říční údolí je na horním a na dolním toku velmi široké a mělké, na středním toku naopak hluboké a úzké (120 - 160 m). Protéká poměrně zalesněným územím, ale lesům se spíše vyhýbá, teče mezi poli a loukami. \n\n\nPo hrázi rybníka Naudvario tvenkinys vede silnice č. 158 Užventys - Kelmė\n\n"}
{"id": "787323", "url": "https://cs.wikipedia.org/wiki?curid=787323", "title": "P-800 Oniks", "text": "P-800 Oniks\n\nP-800 Oniks (též Onix; : П-800 Оникс, kód NATO: SS-N-26 Strobile, index GRAU: 3M55) je sovětská a ruská nadzvuková těžká protilodní střela. Může být vypouštěna z hladinových lodí, ponorek, letadel i mobilních pobřežních baterií. Exportní verze nese označení Jachont, pozemní verze je K300P Bastion-P a letecká verze Ch-61.\n\nRuské námořní střely Oniks mohou být odpalovány z nových univerzálních vertikálních modulů UKSK. Střely zatím nese pouze raketová korveta Projektu 1234.7 \"Nakat\" a útočná ponorka Projektu 885 \"Severodvinsk\". Do budoucna dostanou moduly UKSK rovněž modernizované ponorky Projektu 949 Granit, raketové křižníky Projektu 1144.2, nové fregaty a korvety.\n\n\n"}
{"id": "787324", "url": "https://cs.wikipedia.org/wiki?curid=787324", "title": "Paul Chemetov", "text": "Paul Chemetov\n\nPaul Chemetov (* 6. září 1928) je francouzský architekt a urbanista.\n\nV roce 1959 vystudoval École nationale supérieure des beaux-arts v Paříži. V roce 1980 získal Velkou národní cenu architektury. Byl jmenován rytířem Čestné legie, důstojníkem Řádu za zásluhy a důstojníkem Řádu umění a literatury.\n\n\n"}
{"id": "787325", "url": "https://cs.wikipedia.org/wiki?curid=787325", "title": "Thea Leitnerová", "text": "Thea Leitnerová\n\nThea Leitner (2. června 1921, Vídeň – 12. srpna 2016) byla rakouská spisovatelka a novinářka.\n\nThea Leitnerová studovala po maturitě malířství, dějiny umění a jazyky. Poté pracovala jako novinářka a později jako spisovatelka. V roce 1941 složila zkoušku z francouzštiny na vídeňské univerzitě.\n\nV roce 1942 se provdala za přítele z mládí a v roce 1944 se jim narodila dcera Verena. Po rozvodu se opět provdala v roce 1950 za Sebastiana Leitnera, s kterým žila až do jeho smrti v roce 1989. \n\nLeitnerová napsala také řadu knih pro děti a mládež. Jejím prvním bestsellerem byla kniha \"Habsburgs verkaufte Töchter\". Za její úspěšný prodej obdržela \"Zlatou knihu\" (50.000 prodaných výtisků). \n\n\n\n"}
{"id": "787327", "url": "https://cs.wikipedia.org/wiki?curid=787327", "title": "Johan Otto von Spreckelsen", "text": "Johan Otto von Spreckelsen\n\nJohan Otto von Spreckelsen (4. května 1929 Viborg – 16. března 1987 Hørsholm) byl dánský architekt. Jeho nejslavnější stavbou je mrakodrap La Grande Arche ve čtvrti La Défense.\n\nVystudoval na Královské akademii výtvarných umění v Kodani, kde se později stal ředitelem a byl jím až do své smrti. Vytvořil několik moderních kostelů v Dánsku, například kostel Vangede Kirke nedaleko Kodaně (1974), Stavnsholt Kirke ve Farumu (1981) nebo dva katolické kostely v Esbjergu a Hvidovre, oba zasvěcené Svatému Mikuláši. Jeho nejznámějším dílem je ale La Grande Arche, centrální stavba pařížké finanční čtvrti La Défense. Architektonickou soutěž ma stavbu archy vyhrál v květnu 1983. Podle francouzského prezidenta Françoise Mitterranda to bylo pro \"čistotu formy a sílu\" Spreckelsenova návrhu. Stavba vysoká 110 m byla otevřena v červenci 1989, dva roky po autorově smrti.\n\n"}
{"id": "787329", "url": "https://cs.wikipedia.org/wiki?curid=787329", "title": "Berlín plus", "text": "Berlín plus\n\nBerlín plus je souhrnný název pro několik dohod, uzavřených Severoatlantickou aliancí a Evropskou unií dne 16. prosince 2002. Přijetí těchto dohod bylo brzděno řecko-tureckými spory (především otázkou Kypru). Tyto dohody umožnily spolupráci na humanitárních misích. Na základě těchto dohod se pak misí v Makedonii a Bosně a Hercegovině (SFOR) zúčastnili i občané těch států Evropské unie, které nepatří do NATO.\n"}
{"id": "787332", "url": "https://cs.wikipedia.org/wiki?curid=787332", "title": "Evropská silnice E48", "text": "Evropská silnice E48\n\nEvropská silnice E48 je evropskou silnicí 1. třídy. Začíná v německém Schweinfurtu a končí v České republice v Praze. Prahou E48 prochází po dálnici D6 a D0 a na křižovatce s dálnicí D5 zaniká napojením na E50.\n\n\n"}
{"id": "787335", "url": "https://cs.wikipedia.org/wiki?curid=787335", "title": "Kuba na Letních olympijských hrách 2000", "text": "Kuba na Letních olympijských hrách 2000\n\nKubu na Letních olympijských hrách 2000 v Sydney reprezentovalo 229 sportovců, z toho 147 mužů a 82 žen. Nejmladším účastníkem byl Imaday Núñez (17 let, 243 dní), nejstarším pak Guillermo Torres (41 let, 225 dní).\n\n"}
{"id": "787336", "url": "https://cs.wikipedia.org/wiki?curid=787336", "title": "Jan Pelnář (ministr)", "text": "Jan Pelnář (ministr)\n\nJan Pelnář (24. dubna 1911 Mrákov – 28. dubna 1982 Plzeň) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace a ministr vnitra vlád ČSSR.\n\nK roku 1969 se uvádí jako původním povoláním zedník, bytem Praha. Vyučil se zedníkem a před válkou pracoval na stavbách v Domažlicích a Plzni. Od roku 1945 byl členem KSČ a téhož roku se stal poslancem a členem rady ONV v Domažlicích. Po volbách roku 1946 si post na ONV udržel a řídil referát pro osidlování. V září 1947 se stal předsedou Okresního národního výboru v Domažlicích. 1. února 1948 přešel na KNV do Plzně, kde působil jako vyživovací referent. Absolvoval Ústřední politickou školu ÚV KSČ. V letech 1954–1968 působil jako předseda KNV pro Západočeský kraj. Byl členem Krajského výboru KSČ. Zastával i celostátní stranické posty. X. sjezd KSČ ho zvolil za člena Ústředního výboru Komunistické strany Československa. XI. sjezd KSČ, XII. sjezd KSČ a XIII. sjezd KSČ ho ve funkci potvrdil. Byl mu udělen Řád práce (roku 1961), vyznamenání Za zásluhy o výstavbu a Řád 25. února II. stupně.\n\nPo provedení federalizace Československa usedl v lednu do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval až do konce funkčního období, tedy do voleb roku 1971.\n\nV letech 1968–1970 zastával i vládní post. Od srpna 1968 (jako nástupce proreformního Josefa Pavla) byl ministrem vnitra v první vládě Oldřicha Černíka, druhé vládě Oldřicha Černíka a třetí vládě Oldřicha Černíka. V letech 1970–1971 působil jako úřadující místopředseda Ústředního výboru Národní fronty České socialistické republiky. Pak odešel na penzi a žil v rodném Mrákově.\n\n"}
{"id": "787339", "url": "https://cs.wikipedia.org/wiki?curid=787339", "title": "Jan Pešek", "text": "Jan Pešek\n\nJan Pešek (12. září 1920 - ???) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nV roce 1969 pracoval jako dělník v podniku \"JTT\" (Jihomoravské trubkárny a tažírny), Veselí nad Moravou.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v prosinci 1969. Do federálního parlamentu jej nominovala Česká národní rada, kde rovněž zasedal. Ve federálním parlamentu setrval až do konce funkčního období, tedy do voleb roku 1971.\n\n"}
{"id": "787342", "url": "https://cs.wikipedia.org/wiki?curid=787342", "title": "Operace (medicína)", "text": "Operace (medicína)\n\nOperace (synonymum: chirurgický zákrok) znamená v medicínské terminologii takový zákrok, při kterém se používají chirurgické techniky, zejména manuální a přístrojové. Jde vždy o invazivní zákroky. Cílem je vyléčit patologický stav nebo vyšetřit pacienta nebo snaha přispět ke zlepšení tělesné funkce nebo vzhledu. Zákrok je obvykle prováděn na člověku (pacient) nebo na zvířeti. Lékař, který operaci provádí, je označován jako chirurg (všeobecný chirurg, ortopéd a traumatolog, urolog, gynekolog a porodník, plastický a estetický chirurg, kardiochirurg, neurochirurg, oftalmolog, otorinolaryngolog, stomatolog, dermatochirurg apod.).\n\nOperace jsou obvykle rozděleny do kategorií podle naléhavosti, typu, stupně invazivity, orgánů, kterých se operace týká a dalších kritérií, jako například dle použité techniky apod.\n\nPodle naléhavosti se operace dělí na\n\n\n\napod.\n\n\nOperace jako léčebný proces probíhá ve 4 fázích:\n\nHippokratova přísaha zakazuje lékaři provádět operace. Současná medicína s touto přísahou nemůže koexistovat (kromě zákazu chirurgických operací např. zakazuje vyučovat medicínu ženy, odvolává se na bohy, zakazuje potrat).\n\n"}
{"id": "787360", "url": "https://cs.wikipedia.org/wiki?curid=787360", "title": "Navarino", "text": "Navarino\n\nNavarino je ostrov na jihu Chile patřící do souostroví Ohňové země. Nachází se jižně od hlavního ostrova Ohňové země, od kterého je oddělen průlivem Beagle. Administrativně spadá pod chilský region Magallanes y la Antártica Chilena, provincii Antártica Chilena a komunu Cabo de Hornos.\n\nRozloha ostrova je 2473 km², v severo-jižním směru měří přibližně 35 km, od západu k východu pak 70 km. Na ostrově žije přibližně 3000 obyvatel, z toho okolo 2200 v obci Puerto Williams. Tento sídelní celek bývá chilskými médii označován za nejjižnější město na světě. Mezi další lidská osídlení ostrova patří např. Puerto Torro, Puerto Navarino či Caleta Eugenia.\n"}
{"id": "787361", "url": "https://cs.wikipedia.org/wiki?curid=787361", "title": "Rietvlei Nature Reserve", "text": "Rietvlei Nature Reserve\n\nRietvlei Nature Reserve je chráněné území v Pretorii o rozloze 38 km² v okolí přehrady Rietvlei Dam. Bylo ustaveno v roce 1929 a patří do provincie Gauteng. Nejvyšší bod je ve výšce 1473 metrů u výtoku z hráze a nejvyšší je ve výšce 1542 metrů. Okolí chráněného území je poměrně hustě osídlené, což ohrožuje jeho ochranu.\n"}
{"id": "787363", "url": "https://cs.wikipedia.org/wiki?curid=787363", "title": "Pařát (časopis)", "text": "Pařát (časopis)\n\nPařát je český metalový magazín s důrazem na jeho tvrdé odnože, který začínal jako fanzin na podporu tuzemských a zahraničních kapel z okrajů tvrděrockového žánru. V dnešní podobě vychází ve formátu A4 a kvalitním tisku.\nPrvní číslo vyšlo v lednu 2000 jako v té době mnoho dalších fanzinů v xeroxové podobě a formátu A5. Byla to snaha podpořit kapely, tvůrce a lidi činné v tzv. undergroundu (alternativní scéna tvrděrockového zaměření muziky). Tvůrcem fanzinu je Petr Říha, jež je známější pod svou přezdívkou Herdron. Obsahem zinu byly rozhovory s různými kapelami, tvůrci, pořadateli koncertů či majiteli hudebních vydavatelství, dále zde byly rubriky s recenzemi CD, demonahrávkami, články o masových vrazích a další témata související s danou scénou. Distribuce probíhala klasickým rozesíláním poštou či prostřednictvím stánků na koncertech, později prostřednictvím labelů. V roce 2001 došlo k přechodu na profi tisk s černobílou křídovou obálkou a následující číslo do formátu A4, který dodal časopisu nový rozměr. Rozšířilo se osazenstvo redakce, periodicita vycházení byla průměrně čtyři měsíce, časopis byl stále pouze zájmem několika lidí, kteří se realizovali ve volném čase prostřednictvím psaní o své oblíbené hudbě a životním stylu.\n\nRoku 2006 vyšlo číslo 19 a ozdobila jej poprvé barevná obálka a Pařát zastřešuje nový label Crystal production a o rok později se stává i jeho vydavatelem, což byl pro časopis opět krok vzhůru, kvalitní tisk, zájem prezentace kapel. Rozvoj internetových magazínů zapříčinil krok Pařátu ke vkládání příloh v podobě kompilačních CD, barevných plakátů ve vysoké kvalitě a později i studiových CD kapel. Došlo i na pevnou periodicitu vydávání magazínu, ta činila čtyři čísla za kalendářní rok.\n\nV roce 2008 se cesty redakce Pařátu a Crystal production rozcházejí a časopis vydává opět Herdron pod hlavičkou Pařát magazine.\n\nO dva roky později a to číslem 32 počínaje se z Pařátu stal plnobarevný obměsíčník, který je pravidelně oceňován v anketě Břitva a jako jediný, který vzešel z fanzinových kořenů, zůstává plnohodnotným tištěným médiem.\n\nK únoru 2012 vyšlo celkově 44 čísel magazínu.\n\n\n"}
{"id": "787366", "url": "https://cs.wikipedia.org/wiki?curid=787366", "title": "Březen 2012", "text": "Březen 2012\n\n\n\n\n\n\n"}
{"id": "787369", "url": "https://cs.wikipedia.org/wiki?curid=787369", "title": "Halloween 3", "text": "Halloween 3\n\nHalloween 3 nebo také Halloween III: Season of the Witch je americký sci-fi horor z roku 1982. Snímek režíroval Tommy Lee Wallace. Jedná se o jediný díl ze série, jehož děj tentokrát nepojednává o psychopatickém vrahovi Michaelu Myersovi, který se objevil ve dvou předchozích a ve všech následujících dílech.\n\nJe 10 dní před Halloweenem a děti se nemohou dočkat 31. října, který se blíží. V televizích se promítají reklamy na halloweenové masky a děti si je už teď nemohou nechat ujít. Taktéž dr. Dan Challis, který má v nemocnici případ muže, který ho varuje slovy \",jdou nás zabít!\"\". O pár hodin později pacientovi někdo rozdrtí lebku a když je vrah téměř chycen, podpálí se a exploduje v autě. Dcera pacienta Ellie chce tedy pátrat po tom, kde byl její otec před dvěma dny. Ví pouze, že měl obchodní schůzku někde ve městě Santa Mira, kde je největší továrna na výrobu halloweenových masek. Vše tam patří irskému obchodníkovi Conalu o'Cochranovi, který bude hned po příjezdu Dana a Ellie podezřelý. Následně prezentuje Conal Danovi a Ellie a jiné rodině, jak se masky v jeho továrně vyrábějí. Když je Dan pak chycen a provázen Conalem po jeho továrně, ukazuje mu Conal, jakou skutečnost skrývá při výrobě jeho masek. Ukáže mu vraždící pokus za pomocí jedné z jeho masek, což později bude Conal chtít provést na Danovi.\nŽivoty několika milionů lidí jsou teď v rukou Dana, který továrnu musí zničit a stáhnout reklamy z televizních kanálů dřív, než uplyne devátá hodina večer, kdy bude začínat halloweenová show pro děti s Conalovými maskami.\n\n"}
{"id": "787373", "url": "https://cs.wikipedia.org/wiki?curid=787373", "title": "Knituoja", "text": "Knituoja\n\nKnituoja neboli Knituva je řeka 1. řádu v Litvě, v Žemaitsku v okrese Kelmė, pravý přítok řeky Venta, do které se vlévá u vsi Čekaičiai, 6 km východně od města Užventis, 317,4 km od jejího ústí do Baltského moře. Pramení v lese Adošiškės miškas, 0,5 km západně od vsi Papilalis, 5 km na jihojihozápad od Vaiguvy, okres Kelmė. Teče zpočátku severoseverovýchodním směrem, u vsi Kiloniai se stáčí k východu, začíná meandrovat, protéká rybníkem Adošiškės tvenkinys (1,84 ha), u vsi Šarkiai protéká rybníkem Šarkių tvenkinys (8 ha), po soutoku s potokem Trumpė se stáčí k severoseverovýchodu až k soutoku s Luokupisem, za kterým se stáčí k západu, protéká rybníkem Bagužių tvenkinys (7 ha), za kterým se stáčí k severoseverozápadu, později k severu, teče po východním okraji lesa Užgirių miškas a dále mezi poli až k ústí do řeky Venta. Průměrný spád je 208 cm/km. \n\n\nSilnice Papilalis - Kelmė, silnice č. 158 Užventys - Kelmė, silnice Vaiguva - Šaukėnai\n\n"}
{"id": "787376", "url": "https://cs.wikipedia.org/wiki?curid=787376", "title": "Roger Saubot", "text": "Roger Saubot\n\nRoger Saubot [\"rožé sóbo\"] (1931 – 25. června 1999) byl francouzský architekt, projektant výškových budov.\n\nRoger Saubot zahájil svou kariéru v roce 1963. V roce 1964 založil agenturu s SAUBOT-JULLIEN společně s Françoisem Jullienem, která se specializuje na výstavbu kancelářských budov, zejména výškových budov v obchodní čtvrti La Défense. Podle jeho projektů bylo postaveno celkem 11 mrakodrapů s více než miliónem čtverečních metrů kancelářských prostor.\n\nV letech 1979–1985 byl prezidentem \"Mutuelle des Architectes Français\" a 1993–1996 předsedou Akademie architektury. Byl jmenován rytířem Řádu čestné legie, důstojníkem Řádu za zásluhy a důstojníkem Řádu umění a literatury.\n\n\n\n"}
{"id": "787378", "url": "https://cs.wikipedia.org/wiki?curid=787378", "title": "Isabel Marant", "text": "Isabel Marant\n\nIsabel Marant (* 12. dubna 1967 v Boulogne-Billancourt) je francouzská módní návrhářka.\n\nIsabel Marant se narodila francouzskému otci a německé matce, působila jako manekýnka a později ředitelka agentury \"Elite\". Své první oděvy začala navrhovat v 15 letech. V letech 1985-1987 působila ve Studiu Berçot a v následujícím roce vytvořila společně s návrháři Michelem Kleinem a Bridget Yorke kolekci pro značku \"Yorke et Cole\". V roce 1989 vytvořila modely pro Clauda Montanu nebo Michela Perryho a pod vlastním jménem též řadu šperků a módních doplňků. V roce 1994 svou první značku \"Twen\" přejmenovala podle sebe na \"Isabel Marant\" a v následujícím roce pod jejím jménem vydala první kolekci. O tři roky později obdržela cenu \"Award de la mode\" pro nejlepší návrhářku uplynulého roku. V únoru 1998 otevřela svůj první butik v Paříži na ulici Rue de Charonne a po něm i druhý obchod ve čtvrti Saint-Germain.\n\n"}
{"id": "787379", "url": "https://cs.wikipedia.org/wiki?curid=787379", "title": "Jižní Texas", "text": "Jižní Texas\n\nJižní Texas (\"South Texas\") je geografický region v americkém státu Texas. Nachází se jižně od San Antonia. Jižní a západní hranici regionu je Rio Grande a východní Mexický záliv. Nejjižnější část regionu nese název Rio Grande Valley (Údolí Rio Grande). Východní část regionu podél Mexického zálivu má název Pobřežní pás (Pobřežní pás).\n\nRegion jižního Texasu je známý poměrně silnou hispánskou menšinou, zejména mexikoameričané a Tejanos (španělský výraz pro Texasana) z důvodu blízkosti k hranicím Mexika. Mnoho Tejanos a Mexičanů žijící v jižním Texasu jsou potomky osadníků ze Španělska. Tyto rodiny bydlí v Severní Americe několik století. Přistěhovalectví začalo ke konci 16. století v Novém Mexiku a na začátku 18. století v jižním Texasu. Po vyhlášení nezávislosti Texasu v roce 1840 vznikla Republika Rio Grande s hlavním městem Laredem, její existence ale neměla dlouhé trvání. Po méně než roku přestala existovat.\n\nRegion Rio Grande Valley hrál významnou roli v Mexické válce za nezávislost, Občanské válce, válce za nezávislost Texasu a Mexicko-americké válce s množstvím bitev v této oblasti. Generál Robert E. Lee vedl své oddíly ve Fort Ringold (Rio Grande City). Prezident Zachary Taylor byl armádním generálem ve Fort Brown (Brownsville) v období Mexicko-americké války.\n\nTexas Rangers získali svou oblíbenost v jižní Texasu v období nájezdů mexických loupežných band ke konci 19. a na začátku 20. století.\n\nHouston je někdy považován za město jižního Texasu a to z několika důvodů. Několik firem nese jméno 'South Texas' ve svých názvech. Vysoká škola práva South Texas College of Law se nachází v centru Houstnu. Oddělení soudního dvoru USA, The United States District Court for the Southern District of Texas zahrnuje také divizi pro Houston. A stejně jako jižní Texas, město má velkou hispánskou populaci. Ačkoliv Houston je spíš zařazen do jihovýchodního Texasu, subregionu východního Texasu.\n\nRegion se nachází v subtropickém klimatu s nadprůměrnými srážkami. Oblast při mexických hranicích má pouštní charakter. Průměrné roční teploty pro Corpus Christi jsou obdobné ve většině měst regionu.\n\nV regionu se nachází, kromě jiného, 19 mezinárodních mostů, většinou přes řeku Rio Grande, devět veřejných a pět soukromých univerzit a 14 letišť. Region protínají čtyři celostátní dálnice.\n"}
{"id": "787382", "url": "https://cs.wikipedia.org/wiki?curid=787382", "title": "Přeshraniční park Kgalagadi", "text": "Přeshraniční park Kgalagadi\n\n__BEZOBSAHU__\n\nPřeshraniční park Kgalagadi ( ) je rozsáhlé chráněné území na hranici Botswany a Jihoafrické republiky. Větší část parku leží na jihu pouštní oblasti Kalahari, jejíž jméno je s jménem parku etymologicky příbuzné. Celá rozloha parku je zhruba 38 tisíc čtverečních kilometrů, z čehož zhruba tři čtvrtiny leží v Botswaně a čtvrtina v Jihoafrické republice.\n\nJe to oblast relativně nedotčená civilizací a je zde hojně zvířat, z masožravých savců například lvi, levharti a hyeny, z býložravých například antilopa skákavá, antilopa losí a buvolec stepní. Je zde přes dvě stě druhů ptáků, včetně supů, orlů a hadilovů.\n\nDějiny parku začínají 31. července 1931, kdy byl v jihoafrické části ustaven \"Kalahari Gemsbok National Park\". Už v roce 1948 se pak tehdejší Jihoafrická unie s tehdejším Bečuánským protektorátem neformálně dohodly na vytvoření přeshraničního parku. Dnešní park byl však oficiálně otevřen až 12. května 2000 prezidenty obou současných států, Festusem Mogaem a Thaboem Mbekim.\n\n"}
{"id": "787383", "url": "https://cs.wikipedia.org/wiki?curid=787383", "title": "Spišsko-šarišské medzihorie", "text": "Spišsko-šarišské medzihorie\n\nSpišsko-šarišské medzihorie \"(Spišsko-šarišské mezihoří)\" je geomorfologický celek v Prešovském kraji na severním Slovensku. Patří do geomorfologické oblasti Podhôľno-magurská oblast. Jde o pás nižších kopců a údolí, který odděluje Levočské vrchy a Bachureň na jihozápadě od Ľubovnianské vrchoviny a Čergova na severovýchodě. Jeho východní konec spadá u Prešova do Košické kotliny.\n\nBrázdy Ľubotínky a Torysy jsou tvořené měkkými slínovcovitými břidlicemi. Úzký pás Hromovce je tvořen pískovci a slepenci. Místy roztroušeně vystupují bradlové vápencové vrchy.\n"}
{"id": "787385", "url": "https://cs.wikipedia.org/wiki?curid=787385", "title": "Hill Country", "text": "Hill Country\n\nHill Country ( \"Kopcovitá krajina\") je hovorový termín, který se používá k označení regionu v Centrálním Texasu. Jeho charakteristikou je vysoká kopcovitá krajina, která se skládá z tenké vrstvy půdy na povrchu a z vápence, nebo žuly. K regionu patří rovněž Llano Uplift a druhý největší granitní osamělý vrchol ve Spojených státech, Enchanted Rock, který se nachází 29 km severně od Fredericksburgu. Hill Country hraničí s dvěma nejvýznamnějšími aglomeracemi centrálního Texasu, se San Antoniem a Houstnem. Region je geograficky východní částí Edwards Plateau a nejvýchodnějším regionem Amerického jihozápadu. Je obklopen Balcones Fault na východě a Llano Uplift na západě a severu. Terén je charakterizován velkým množstvím vápencových nebo granitních skal a balvanů a tenkou vrstvou půdy, která dělá region velmi suchým a náchylným na časté zavlažování. Texas Hill Country je též domovem několika přirozených jihozápadních druhů vegetace, například různé yucca, opuncie, a suchého jihozápadního stromu, známého pod jménem Texas live oak (Texaský živý dub). Několik měst bylo založeno na úpatí Balcones Escarpment, včetně Austinu, San Marcosu, a New Braunfels.\n\nZ důvodu svojí krasové topografie, v oblasti je mnoho jeskynních území, například Inner Space Caverns, Natural Bridge Caverns, Bracken Cave, Longhorn Cavern State Park, Cascade Caverns, Caverns of Sonora, Cave Without a Name a Wonder Cave. Hlubší jeskyně formují několik zvodní, které slouží jako zdroj pitné vody pro obyvatelstvo regionu.\nNékolik přítoků řeky Colorado v Texasu, včetně řek Llano a Pedernales, které křižují region ze západu na východ a vlévají se do řeky Colorado, která protíná region jihovýchodně, odvodňují značnou část Hill Country. Řeky Guadalupe, San Antonio, Frio, Medina, a Nueces pramení v Hill Country.\nV regionu jsou horká léta, zejména v červenci a srpnu a noční teploty zůstávají vysoké, nadmořská výška je totiž relativně nízká navzdory hornatému terénu.\n\nÚzemí je unikání pro své spojení španělské a středoevropské kultury. Kulturní vlivy jsou patrné v jídle, pivu, architektuře a hudbě a vytvářejí specifickou kulturní oblast, oddělenou od jižních a jihozápadních vlivů. Například, akordeon bol zpopularizován v Tejano hudbě v 19. století díky kulturním vlivům středoevropských přistěhovalců.\nV posledních letech se region stal centrem texaské vinné oblasti. Jsou tu tři vitikulturní oblasti: Texas Hill Country AVA, Fredericksburg v Texas Hill Country AVA a Bell Mountain AVA.\nHill Country je známý svojí turistikou. V roce 2008 New York Times zařadil Hill Country do článku o severoamerických prázdninových destinacích. Region Hill Country udělal z Texasu druhé nejpopulárnější místo pro důchodce v Spojených státech.\nFredericku Day, demografu ze Texas State University v San Marcosu připomíná Hill Country svým životním stylem styl malého města z nedávné minulosti. \"Jako stará Amerika . . . životní náklady jsou hezky nízké. Pro lidi, kteří prožili svůj život v Houstnu, nebo v Dallasu, je Hill Country velmi atraktivní.\"\n\nPodle Texas Parks and Wildlife Department je do regionu Texas Hill Country zahrnuto následujících 25 okresů:\n\n"}
{"id": "787387", "url": "https://cs.wikipedia.org/wiki?curid=787387", "title": "Perforin", "text": "Perforin\n\nPerforin je protein produkovaný NK buňkami a cytotoxickými T-lymfocyty. Název „perforin“ je odvozen od jeho fyziologické funkce - perforace cílové membrány. Lidský i myší perforin je kódován genem prf1, tento gen se u obou nachází na chromozomu 10. Strukturně a funkčně je perforin podobný komplementovým složkám C6, C7, C8a, C9, jež tvoří tzv. membránu atakující komplex (MAC).\n\nPerforin je produkován cytotoxickými T-lymfocyty a NK buňkami. Perforin je syntetizován v drsném endoplazmatickém retikulu, poté cestuje do Golgiho aparátu, kde je dále posttranslačně modifikován a ukládán v cytoplazmě ve formě sekrečních granulí. Sekreční granula jsou podobná lysozomům, obsahují lysozomální proteázy a membránové proteiny, ale navíc ještě obsahují perforin, serinproteázy a granzymy. Uvolňování perforinu z buňky je řízeno regulovanou segrecí do místa imunitní synapse mezi cytotoxickým T-lymfocytem nebo NK buňkou a cílovou buňkou.\n\nAktivita perforinu je závislá na vazbě Ca iontů. Perforin v cílové membráně polymeruje a komplementu podobným způsobem tvoří pór. Cytotoxická aktivita perforinu se při vyšší koncentraci perforinu v imunitní synapsi projeví tvorbou velkých pórů v membráně, tím dojde k narušení osmolarity a následné k lýzi buňky. Druhým způsobem cytotoxické aktivity je spolupráce s granzymy, které pronikají póry, tvořenými perforinem, do cytosolu cílové buňky a spouští apoptickou kaskádu.\n\nPo uvolnění perforinu do extracelulárního prostředí je jeho aktivita závislá na koncentraci Ca iontů. Perforiny se na cílovou membránu váží elektrostatickými interakcemi nebo v některých případech přes manosa-6-fosfátový receptor. Poté se hydrofobní částí zanořují do membrány a hydrofilní částí, která se nachází na extracelulární straně membrány, podporují další přidávání monomerů. Vnitřní velikost tvořených pórů může být v rozmezí 5-20nm v závislosti na počtu přidaných monomerů. K vytvoření funkčního póru v membráně jsou potřeba pouze 3-4 molekuly perforinu, při přidání 20 a víc molekul perforinu jsou póry již viditelné elektronovým mikroskopem. Pro fyziologické působení perforinu jsou důležité hlavně menší póry, které umožňují vstup granzymů do cílové buňky. Velké póry mohou vznikat jen ve vysokých koncentracích perforinů v imunitní synapsi. Tyto velké póry již výrazně zvyšují propustnost membrány a vedou k lýze cílové buňky.\n"}
{"id": "787392", "url": "https://cs.wikipedia.org/wiki?curid=787392", "title": "Bezpečnostní letka", "text": "Bezpečnostní letka\n\nBezpečnostní letka byl název leteckého policejního útvaru, který existoval v letech 1951 až 1953 na území Československé republiky. Předchůdcem útvaru bylo Bezpečnostní letectvo a nástupcem se stal Letecký oddíl Ministerstva vnitra.\n\nV prosinci 1950 zaniklo Bezpečnostní letectvo a většinu jeho původních úkolů prováděly útvary vojenského letectva. Velení Sboru národní bezpečnosti si však uvědomovalo, že policejní letectví je nepostradatelné. Postup při vyžádání letu vojenského letadla byl často velmi zdlouhavý. Již v lednu 1951 začal vznikat provizorní letecký útvar s názvem Sokol, jehož členové byli převážně příslušníci zaniklého Bezpečnostního letectva. Nový útvar měl sloužit jako podpora ostatních útvarů Sboru národní bezpečnosti. Bezpečnostní letka vznikla oficiálně až 3. dubna 1951 a její kompetence spadaly pod velitele Státní bezpečnosti. Nový útvar byl organizačně začleněn pod Ministerstvo národní bezpečnosti. V roce 1953 zaniklo Ministerstvo národní bezpečnosti a s ním také formálně Bezpečnostní letka. Bezpečnostní letka používala původní letouny Bezpečnostního letectva. Byly to především poválečné letouny K-63, K-65A, K-75, C-2B, C-106, D-44, D-52 a Li-2.\n\n\n"}
{"id": "787402", "url": "https://cs.wikipedia.org/wiki?curid=787402", "title": "Operace Earnest Will", "text": "Operace Earnest Will\n\nOperace Earnest Will byla americká vojenská operace probíhající v oblasti Perského zálivu od července 1987 do září 1989, tedy v době Íránsko-irácké války. Americké námořnictvo v ní chránilo ropné tankery plující z Kuvajtu skrze Hormuzský průliv do Indického oceánu. Jednalo se o největší konvojovou operaci od konce druhé světové války.\n\nÍránsko-irácká válka probíhala od roku 1980, přičemž její součástí se stala „tankerová válka“ v podobě napadání tankerů neutrálních zemí silami obou válčících států. Irák zahájil útoky na íránské přístavy a veškerou lodní dopravu už v roce 1981. V následujících třech letech provedl 48 útoků na obchodní lodě a roku 1984 dalších 71 útoků. Rovněž Írán reagoval napadáním neutrální námořní dopravy v Zálivu, přičemž obě země se pokusily tankerovou válkou druhou stranu vyčerpat a celý problém internacionalizovat.\n\nRoku 1984 bylo na takové útoky vyhlášeno moratorium, které Irák v letech 1986–1987 přestal respektovat a tankerová válka se tím opět vystupňovala. Útoky často mířily na kuvajtské tankery a země proto v listopadu 1986 požádala SSSR a USA o pomoc. Americký prezident Ronald Reagan odsouhlasil, aby 11 těchto kuvajtských tankerů plulo pod vlajkou USA a nařídil jejich ochranu válečným námořnictvem Spojených států (neamerické lodě chránit nesměly) v rámci Operace Earnest Will. Íránské námořnictvo se, vzhledem ke své slabosti, nepustilo do přímého střetu, ale po nocích kladlo námořní miny či lodě napadalo pomocí rychlých člunů. Během prvního měsíce operace tak byly tři tankery poškozeny výbuchem miny. To si vynutilo preventivní operace amerických speciálních sil, letadel a hlídkování vrtulníků v rámci operace Prime Chance.\n\nDne 15. října 1987 byl poblíž města Kuvajt tanker MV \"Sea Isle City\" (původně kuvajtské tankery během operace pluly pod americkou vlajkou) poškozen protilodní střelou Silkworm (čínský derivát sovětské P-15 Termit), přičemž 17 osob bylo raněno. V reakci na to americké námořnictvo dne 18. října 1987 provedlo operaci Nimble Archer – ostřelování dvou íránských ropných plošin na poli Rostam čtyřmi torpédoborci. Fregata USS \"Thach\" (FFG-43) poté na jedné z plošin vysadila četu Navy SEALs, která ji poškodila a poté prohledala dosud nepoškozenou plošinu o kousek dále.\n\nDne 14. dubna 1988 najela fregata USS \"Samuel B. Roberts\" (FFG-58) na minu, která prorazila otvor v jejím trupu. Americkou reakcí na incident byla o čtyři dny později provedená operace Praying Mantis, během které byly napadeny íránské fregaty \"Sabalan\", \"Sahand\" a ropné plošiny na polích Sirri a Sassan.\n\nČasem se do hlídkování zapojily lodě dalších států a intenzita útoků poklesla. Operace byla ukončena po skončení války.\n"}
{"id": "787407", "url": "https://cs.wikipedia.org/wiki?curid=787407", "title": "Amakrinní buňka", "text": "Amakrinní buňka\n\nAmakrinní buňka je neuron nacházející se v sítnici. Amakrinní buňky jsou nejrozmanitější skupinou neuronů v jakékoliv oblasti mozku - existuje jich více jak 30 tříd u obratlovců. U jiných strunatců, jako například jistých druhů ryb, u kterých je zrakový smysl vysoce vyvinutý, bylo zdokumentováno přes 70 tříd.\n\nAmakrinní buňky se vyskytují v sítnici v horní plexiformní vrstvě, která se nachází mezi vrstvou gangliových buněk a vnitřní jadernou vrstvou a jsou v ní lokalizované synapse bipolárních buněk s gangliovými buňkami sítnice.\n\nPodobně jako horizontální buňky pracují amakrinní buňky laterálně a ovlivňují výstup bipolárních buněk. Přes synapse interagují s axony bipolárních buněk a s dendrity retinálních gangliových buněk. Amakrinní buňky se tedy podílí na formování signálu z fotoreceptorů přes bipolární buňky do gangliových buněk v rámci zrakové dráhy.\nO jejich přesné funkci je známo relativně málo, hrají ale roli při integraci signálů z tyčinek a čípků do gangliových buněk a při zpracování vstupu v rámci receptivních polí. V sítnici generují akční potenciály jenom gangliové buňky - ostatní buňky reagují na podnět stupňovaným membránovým potenciálem. Výjimkou jsou některé amakrinní buňky.\nAmakrinní buňky jsou součástmi diskrétních obvodů v rámci sítnice. Jejich funkce v rámci zpracování signálu je převážně analogového charakteru - na rozdíl od například gangliových buněk, které signál zprostředkují akčním potenciálem (který má charakter digitální, \"všechno anebo nic\"). Amakrinní buňky se uplatňují při filtraci signálu, odstranění šumu a jako jistá forma vyrovnávací paměti (anglicky buffer).\n\nDříve se předpokládalo, že všechny typy amakrinních buněk postrádají axon. Pro většinu amakrinních buněk to taky platí - na jejich dendritech se nacházejí vstupní a výstupní synapse, axon jim chybí. Některé typy amakrinních buněk mají dlouhé výběžky podobné axonům, které jim slouží k integraci signálu přes větší vzdálenosti v rámci sítnice, tyto ale nevystupují ze sítnice jako axony gangliových buněk.\n\nPodle novější formy klasifikace neuronální vrstvy sítnice se amakrinní buňky, které axon mají, vyčleňují jako samostatní třída axonálních buněk, které spolu s amakrinními a gangliovými buňkami patří do nadtřídy multipolárních neuronů.\n\nJako reakce na poškození má sítnice (podobně jako centrální nervový systém) tendenci podléhat intenzivní přestavbě. Amakrinní buňky jsou v rámci tohoto procesu velmi aktivní, často vytvářejí nové dendrity. Mohou být, stejně jako jiné sítnicové neurony, vybuzené k migraci v rámci sítnice. Amakrinní buňky jsou nejodolnější skupinou buněk v rámci neuronální vrstvy sítnice - při postupném odstraňování neuronů umírají tyto buňky jako poslední. Amakrinní buňky by proto mohly být důležitým faktorem zabraňujícím úplné neuronální degradaci při nepřítomnosti podnětů z fotoreceptorů.\n"}
{"id": "787415", "url": "https://cs.wikipedia.org/wiki?curid=787415", "title": "Panethova buňka", "text": "Panethova buňka\n\nPanethova buňka představuje spolu s pohárkovou buňkou, enterocytem a enteroendokrinní buňkou základní typ buňky epitelu tenkého střeva.\n\nJe pojmenována po rakouském fyziologu Josefu Panethovi (1857–1890).\n\nPanethovy buňky jsou exokrinní serózní elementy entodermového původu, které syntetizují proteinopolysacharidové komplexy. Mají jádro při jejich bazální části. Badatelé užívající imunocytochemických metod odkryli, že ve velkých eozinofilních sekrečních granulech těchto buněk, které zabírají většinu cytoplazmy, se nachází lysozym.\nPanethovy buňky také vylučují defensiny a fosfolipázu A2.\n\nPanethovy buňky se nachází v slizniční membráně tenkého střeva. Jsou umístěny těsně pod střevními kmenovými buňkami v střevních (Lieberkühnových) kryptách. Ojediněle se mohou nacházet v slepém střevě nebo v přívěsku slepého střeva.\n\nKmenové buňky v kryptách tenkého střeva slouží k neustálé obnově epitelových buněk, které zemřely nebo se odštěpily z klků.\nOchrana těchto kmenových buněk je zásadní pro dlouhodobou údržbu střevního epitelu a umístění Panethových buněk, které sousedí s kmenovými buňkami, naznačuje, že hrají klíčovou roli v ochraně epiteliální buněčné obnovy.\n\nDalší, už zmíněnou funkcí, je vylučování sekretů a materiálu bohatého na bílkoviny. \nHlavními obrannými molekulami, které Panethovy buňky sekretují, jsou alpha-defensiny, které jsou známé jako kryptidiny u myší. Tyto peptidy mají hydrofobní a pozitivně nabité domény, které umí interagovat s fosfolipidy v buněčných membránách. Tato struktura umožňuje defensinům vniknout do membrán, vzájemně mezi sebou působit a vytvářet tak póry, které narušují funkci membrány, což vede k lýze buněk. Vzhledem k vyšší koncentraci záporně nabitých fosfolipidů u bakteriálních membrán (oproti membránám obratlovců), defensiny přednostně vážou a narušují buňky bakterií a šetří tak buňky, které mají ochrannou funkci. Panethovy buňky sekretují defensiny tehdy, když jsou stimulovány působením bakterií (gram pozitivních i negativních) nebo bakteriálními produkty jako lipopolysacharid, muramyldipeptid, lipid A.\n\nKromě defensinů, Panethovy buňky vyměšují lysozym, tumor nekrotizující faktor alfa (TNF-α) a fosfolipázu A2. Lysozym a fosfolipáza jsou antimikrobiálně aktivní a poskytují obranu proti mnoha zástupcům z řad bakterií, plísní a dokonce i některých obalených virů, což přispívá k udržení trávicí bariéry.\n\n"}
{"id": "787418", "url": "https://cs.wikipedia.org/wiki?curid=787418", "title": "Carbon Creek", "text": "Carbon Creek\n\nCarbon Creek (v originále Carbon Creek) je epizoda seriálu \"\". Jde o druhý díl druhé řady pátého seriálu ze světa Star Treku.\n\nKapitán Archer, T'Pol a Trip slaví v kapitánově jídelně přesně rok od chvíle, kdy se T'Pol stala členkou posádky. Archer a Trip naléhají, aby také dala k dobru nějakou historku, protože oni dva jich řekli již spoustu. T'Pol odmítne, ale později pod nátlakem souhlasí. K překvapení obou mužů prozradí, že první kontakt s Vulkánci neproběhl 5. dubna 2063 v montanském Bozemanu, nýbrž o zhruba 100 let dříve v Carbon Creek. V této chvíli začíná její vyprávění, jejímž hrdinkou je také prababička T'Pol, T'Mir.\n\nV roce 1958 parkuje na oběžné dráze okolo Země vulkánská loď, jejíž čtyřčlenná posádka pozoruje a zkoumá lidský druh. Po třech týdnech mise selže impulsní pohon a loď zkusí před havárií vyslat nouzový signál. Náraz je tvrdý a kapitán ho nepřežije, tudíž je velením mise pověřena T'Mir. Komunikační zařízení jsou zničena, zásoby dochází a navíc není jisté, jestli byl signál o pomoc vůbec vyslán. Člen posádky Mestral navrhne, aby se vulkánská trojice včlenila mezi místní, protože v divočině moc dlouho nevydrží. Po počátečních problémech si na život v Carbon Creek zvyknou a protože šance na záchranu je stále menší, najdou si zde práci. Mestrala začnou lidé velmi zajímat, a proto je zblízka poznává: chodí na baseball, sleduje televizní seriály a dokonce naváže blízký vztah s Maggie, místní hospodskou. To se pochopitelně nelíbí T'Mir, která mu vztah zakazuje, ale Mestral nehodlá přestat. Krátce poté dojde v dole, ve kterém Mestral pracuje, k závalu. Vulkánci sice mají vybavení k záchraně zasypaných horníků, jenže T'Mir nechce dát svolení k jeho použití, protože by to byl projev soucitu, což je emoce. Po další výměně názorů nakonec souhlasí a horníky se jim podaří zachránit.\n\nPo několika měsících od ztroskotání přilétá evakuační loď. Vulkánci mají několik dní na uzavření zdejší existence, ale Mestral návrat odmítne, jelikož chce i nadále studovat lidi. T'Mir projeví soucit ještě jednou, když získá peníze na další studium Jacka, místního nadaného chlapce. Potřebný obnos vydělá prodejem patentu suchého zipu. Při odletu T'Mir zalže, když označí kapitána i Mestrala za oběti nehody.\n\nHlavně pro Tripa zní historka těžko uvěřitelně, obzvlášť když T'Pol naznačí, že nemusí být pravdivá. Po příchodu do své kajuty T'Pol vyndá kabelku z 60. let, kterou si T'Mir přivezla ze své výpravy na zem.\n"}
{"id": "787426", "url": "https://cs.wikipedia.org/wiki?curid=787426", "title": "Kostel svatého Vavřince (Náchod)", "text": "Kostel svatého Vavřince (Náchod)\n\nKostel svatého Vavřince v Náchodě je farní kostel náchodské farnosti. Stojí uprostřed centrálního náchodského Masarykova náměstí a je chráněn jako kulturní památka České republiky. Výslovně je připomínám jako farní roku 1355. Kostel je jedním z mála v Čechách, kolem kterého nikdy nevznikl hřbitov, ten byl a je u původního kostela sv. Jana Křtitele na Starém Městě.\n\nKostel byl pravděpodobně vystavěn kolem roku 1310. Kostel vyhořel roku 1441 při dobývání města Slezany. Roku 1570 se po požáru zřítil dřevěný strop lodi a kruchta. V letech 1570-1578 byla italským stavitelem Baltazarem chrámová loď zaklenuta, na kamenných sloupech postaven kůr a dlouhá oratoř se schodištěm z náměstí. Při požáru celého města roku 1663 shořel i kostel, po požáru byly obě věže sníženy, odstraněny římsy a byly opatřeny dnešní dřevěnou nástavbou. Poslední větší stavební změny na věžích byly provedeny v 18. století.\n\nKostel je jednolodní, původně gotický, přestavěný v 16. století. Nejstarší částí stavby je presbytář s pěti stranami a čtyřmi opěráky, z nichž dva byly později částečně zazděny ve věžích. Loď je vyšší než presbytář, bez opěráků a s hrotitými gotickými okny. Zastřešena je vysokou sedlovou střechou a sklenuta je křížovou renesanční klenbou. K presbytáři přiléhají dvě nestejné věže, vysoké kolem 40 metrů, lidově zvané Adam a Eva. Severní Adam je o něco nižší, vzdálenější lodi a v přízemí má sakristii.\nVpředu lodi kostela jsou dva oltáře, vlevo oltář sv. Anny od červenokosteleckého malíře Gustava Vacka, vpravo oltář Panny Marie. Kazatelna je z roku 1791, původní byla přenesena do kostela sv. Jana Křtitele ve Starém Městě. Křížová cesta z roku 1953 je od Břetislava Kafky.\n\nBohoslužby se konají denně.\n\n"}
{"id": "787430", "url": "https://cs.wikipedia.org/wiki?curid=787430", "title": "Matilde Camus", "text": "Matilde Camus\n\nMatilde Camus, vlastním jménem Aurora Matilde Gómez Camus (* 26. září 1919, Santander, Španělsko – 28. dubna 2012, tamtéž), byla španělská básnířka.\n\n\n"}
{"id": "787432", "url": "https://cs.wikipedia.org/wiki?curid=787432", "title": "Retikulární vlákno", "text": "Retikulární vlákno\n\nRetikulární vlákna byly kdysi považována za nezralá vlákna kolagenní. Dnes jsou samostatnou kategorií s charakteristickými biochemickými, morfologickými, funkčními i patologickými rysy. Jde o vlákna extrémně tenká (průměr 0,2 / 0,5) - 2μm), které v některých orgánech vytvářejí rozsáhle sítě.\n\nRetikulární vlákna jsou často označována jako vlákna argyrofilní (řecky \"argyros\" – stříbro + \"philein\"). Důvodem je jejich nezobrazení na preparátech barvených hematoxylinem eosinem. Snadno se barví černě po impregnaci solemi stříbra. Tyto vlákna jsou také PAS pozitivní. Argyrofilie i PAS pozitivita jsou připisována vysokému obsahu glykoproteinů. Na rozdíl od vláken kolagenních, jejichž hlavní složkou je kolagen typu I, sestávají vlákna retikulární především z kolagenu typu III, spojeného s dalšími typy kolagenu glykoproteiny a proteoglykany.\n\nRetikulární vlákna můžeme najít v hladké svalovině, endoneuriu a stromatu krvetvorných orgánů (např. sleziny, lymfatických uzlin, červené kostní dřeni) a kolem buněk parenchymových orgánů vytvářejí sítě (např. v ledvinách, játrech, a endokrinních žlázách. Během embryogeneze, zánětlivých procesů a hojení ran obsahuje většina vazivových tkání velké množství retikulárních vláken. Ta jsou však postupně nahrazována patřičnými vlákny kolagenními.\n\nRetikulární buňky se vyskytují mezi retikulárními vlákny v různém stupni diferenciace. Některé zůstávají jen velmi málo diferencované (ve vazivu jsou usedlé jako kmenové buňky), a naopak jiné formy jsou synteticky aktivní (produkují retikulární vlákna a matrix, fungují tedy jako fibroblasty).\n\nRetikulární buňka může být aktivována poškozenými a mrtvými buňkami, atypickými buňkami a antigeny k fagocytóze. Fagocytující retikulární buňku můžeme považovat za makrofág. Po kontaktu s antigenem může stimulovat imunokompetentní B lymfocyty k diferenciaci v plazmatické buňky.\n\nEhlersův-Danlosův syndrom (IV. typu) je považován za nedostatek kolagenu typu III. Syndrom se projevuje rupturami tepen a střev. Obě postižené struktury normálně obsahují bohatou síť retikulárních vláken.\n"}
{"id": "787440", "url": "https://cs.wikipedia.org/wiki?curid=787440", "title": "Meir Wilchek", "text": "Meir Wilchek\n\nMe'ir Wilchek ( , Me'ir Vilček) (* 1935) je izraelský biochemik, zabývající se afinitní chromatografií a její aplikací.\n\nWilchek se narodil ve Varšavě a unikl holocaustu útěkem na Sibiř. V roce 1949 spolu s matkou a sestrou odešli do Izraele. Jeho otec zemřel v koncentračním táboře Flossenbürg. Studoval (po službě u izraelského letectva) chemii a fyziku na Bar-Ilanově univerzitě (bakalář 1960) a v roce 1963 promoval na Weizmannově institutu věd. Souběžně pracoval jako vedoucí chemik u firmy Yeda Research and Development Company v Rechovotu. Je profesorem na Weizmannově institutu věd.\n\nJe členem Izraelské akademie věd a Národní akademie věd Spojených států amerických.\n\n\nJe čestným občanem města Rechovot. Bylo mu uděleno několik čestných doktorátů.\n\n"}
{"id": "787442", "url": "https://cs.wikipedia.org/wiki?curid=787442", "title": "Hry se švihadlem", "text": "Hry se švihadlem\n\nHry se švihadlem jsou zpravidla dětskými hrami, v nichž děti využívají švihadlo k osvojení své obratnosti hravou i soutěžní formou. Oblíbené jsou hlavně děvčaty. \n\nJedná se zpravidla o deset cviků, které se ve své obtížnosti stupňují. Variant školky (cviků) je více.\n\nPříklad:\n\nPrinceznou mezi děvčaty se stane ta z nich, která přeskáče točící se švihadlo nejvícekrát bez chyby. Předem se dohodnou, zda přeskakují po jedné či obou nohách.\n\nDěti se předem dohodnou své pořadí. První, tedy vyzyvatel pak určí počet i styl přeskoků prvního kola a ihned jej sám absolvuje. Příklad: Desetkrát po levé noze dozadu. Po něm stejný cvik i rozsah odskáče druhý, pak další v pořadí. Kdo udělá chybu, vypadne ze hry. Udělá-li chybu vyzyvatel, vypadne i on a vyzyvatelem se stane další dítě v předem dohodnutém pořadí. \n\nJedná se o přeskakování švihadla za doprovodu odříkávané básničky. Styl přeskoku se předem dohodne, přeskočí se při každé liché slabice, za každou řádkou textu se skáče vajíčko.\nTato hra je rozšířena i v dalších zemích světa, říkanky ke švihadlům jsou známy z USA či Francie. \n\nPůvodem ruská dětská hra. Po každém přeskoku předem dohodnutým stylem dítě vysloví hlásku abecedy. Když udělá chybu ve skoku či abecedě, musí do 3 sekund vyslovit název květiny začínající písmenem, kde udělal chybu. Když si nevzpomene, vypadne ze hry, pokračuje další dítě. \n\nJedná se o hru původem z Peru. Dvojice dětí točí dlouhým švihadlem, ostatní v kruhu jej probíhají a skáčou hodiny. První hráč jen podběhne, druhý přeskočí jednou, druhý dvakrát atd., až do dvanácti. Kdo udělá chybu, vystřídá jedno z dětí točících švihadlem. \n\nJedno z dětí drží švihadlo jen za jeden konec a točí ho kolem sebe. Přitom odříkává jiné slovo, např. láska, bohatství, nemoc. Ostatní stojí v kruhu a letící švihadlo přeskakují. Kdo škobrtne, tomu se řekne: \"budeš mít svou lásku, budeš bohatý, budeš nemocný\". \n"}
{"id": "787448", "url": "https://cs.wikipedia.org/wiki?curid=787448", "title": "Romano Perticone", "text": "Romano Perticone\n\nRomano Perticone (* 13. srpna 1986, Melzo, Itálie) je italský fotbalista v současnosti hrající za FC Modena v Serii B.\n\n"}
{"id": "787449", "url": "https://cs.wikipedia.org/wiki?curid=787449", "title": "Bublinková fólie", "text": "Bublinková fólie\n\nBublinková fólie je obalový materiál vyrobený z LDPE (nízkohustotního polyetylenu). Díky pravidelnému rozmístění bublinek zabraňuje poškození výrobků během přepravy nebo skladování. Lze ji využít také jako tepelnou nebo zvukovou izolaci. Spolu s pěnovým polyetylenem (mirelon) a polystyrenem je nejčastěji používaným obalovým materiálem při přepravě a skladování nejrůznějších předmětů. Bublinková fólie je flexibilní, ale zároveň pevný materiál, který se přizpůsobí prakticky každému tvaru.\n\nFólie je buď dvouvrstvá (bublinky uzavřené z jedné strany hladkou fólií) nebo třívrstvá (bublinky uzavřené ze dvou stran hladkou fólií). Výroba těchto fólií se neomezuje pouze na transparentní provedení fólie. Dalšími variantami jsou barevné bublinkové fólie nebo antistatická fólie. Nejpoužívanější je bublinková fólie s průměrem bublinky 10 mm a výškou 3 až 4 mm.\n\nBublinkovou fólii vytvořili v roce 1957 americký inženýr Alfred Fielding a švédský vynálezce Marc Chavannes, původně jako 3D tapetu. První várka byla vyrobena ručně. Byl postaven i stroj, který bublinkovou fólii vyráběl. Projekt se nakonec neuskutečnil.\nPo dvou letech však Fieldinga napadlo, že by se bublinková fólie dala využít jako obalový materiál změkčující nárazy. V lednu 1960 Chavannes a Fielding založili společnost s názvem Sealed Air, bublinková fólie byla patentována a v Americe se stala známá jako „bubble wrap“. Následně začala masová výroba, která rozšířila povědomí o tomto materiálu po celém světě.\n\nPolyetylenové bublinkové fólie se používají při manipulaci s elektronikou, sklem, kovem nebo při stěhování nábytku. Nemusí však sloužit pouze k ochraně malých předmětů, využít se dají třeba jako krycí plachty na automobil nebo zahradní nábytek.\n\nBalené předměty většinou stačí zabalit jednou vrstvou fólie. Pytle vyráběné z bublinkové fólie mívají dvě nebo tři vrstvy.\n\nBublinková fólie nalézá využití i v bazénech. Pevnější forma fólie, tzv. solární bublinková fólie, slouží k ohřevu vody za pomoci Slunce. Po ohřátí vody slouží fólie jako izolace, která brání úniku tepla. Materiál lze využít i při stavbě skleníku.\n\nPro zasílání drobných předmětů se využívají bublinkové obálky. Ty jsou vyrobeny z papírové obálky s vodě odolným nátěrem, která uvnitř obsahuje po obou stranách vrstvu bublinkové fólie.\n"}
{"id": "787455", "url": "https://cs.wikipedia.org/wiki?curid=787455", "title": "Roman Janoušek (1972)", "text": "Roman Janoušek (1972)\n\nRoman Janoušek (* 30. srpna 1972) je bývalý český fotbalista, záložník.\n\nHrál za SKP Fomei Hradec Králové, SK Slavia Praha, FC Slovan Liberec, FC Viktoria Plzeň, Kaučuk Opava, Petru Drnovice, SK Chrudim, SK Spolana Neratovice, FK Viktoria Žižkov a SC Xaverov Horní Počernice. V lize nastoupil v 283 utkáních a dal 33 gólů. V evropských pohárech nastoupil v 7 utkáních.\n\n \n"}
{"id": "787461", "url": "https://cs.wikipedia.org/wiki?curid=787461", "title": "Ľubomír Nosický", "text": "Ľubomír Nosický\n\nĽubomír Nosický (* 4. září 1967) je bývalý slovenský fotbalový záložník a pozdější trenér.\n\nHrál za Zbrojovku Brno, Duklu Praha, Petru Drnovice a MFK Dubnica.\n\nVe slovenské lize trénoval MFK Dubnica, FC Spartak Trnava a MŠK Žilina. V roce 2010 trénoval slovenskou reprezentaci do 21 let.\nOd července do srpna 2013 krátce trénoval FK AS Trenčín.\n\n"}
{"id": "787463", "url": "https://cs.wikipedia.org/wiki?curid=787463", "title": "Vikash Dhorasoo", "text": "Vikash Dhorasoo\n\nVikash Dhorasoo (*10. října 1973, Harfleur, Francie) je bývalý francouzský fotbalový záložník a filmový herec mauricijského původu.\n\nBěhem Mistrovství světa ve fotbale 2006 v Německu točil film s názvem \"Substitute\". Byl obsazen do jedné z hereckých rolí ve filmu \"La très très grande entreprise\".\n\n\n\n"}
{"id": "787464", "url": "https://cs.wikipedia.org/wiki?curid=787464", "title": "Gansė", "text": "Gansė\n\nGansė je řeka 1. řádu v Litvě, v Žemaitsku v okrese Kelmė, pravý přítok řeky Venta, do které se vlévá 1 km severozápadně od vsi Šeškupis, 9,5 km východně od města Užventis, 313,7 km od jejího ústí do Baltského moře. Pramení 0,5 km západně od vsi Knašiai, 7 km severně od okresního města Kelmė. Teče zpočátku směrem západním, protéká jezerem Varvalis, za ním teče k severu, po 0,5 km se stáčí k východu, po 2 km opět k severu, později severozápadu, po soutoku s potokem Ramočia se stáčí ostře k východu, protéká nevelkým rybníkem a vzápětí složitou rozlehlou soustavou rybníků – sádek \"Pavėžupio tvenkiniai\" kolem muzea rybářství/rybníkářství v obci Laikšės. U obce Lykšilis se stáčí k západu, po soutoku se Smertupisem k severu až do soutoku s Ventou. Průměrný spád je 154 cm/km\n\n\n"}
{"id": "787465", "url": "https://cs.wikipedia.org/wiki?curid=787465", "title": "Rostislav Petera", "text": "Rostislav Petera\n\nRostislav Petera (15. září 1909 Brno – 21. července 1980 Praha) byl český a československý politik Československé strany lidové, ústřední tajemník a později předseda ČSL, poslanec České národní rady, Sněmovny národů a Sněmovny lidu Federálního shromáždění za normalizace. Ministr vlád České socialistické republiky. Stoupenec prokomunistického kurzu v lidové straně.\n\nBěhem únorového převratu v roce 1948 patřil mezi hlavní stoupence prokomunistické politiky v ČSL, tehdy jako vlivný brněnský\nredaktor deníku \"Lidová demokracie\". Angažovaností ve prospěch KSČ se snažil odčinit svou předchozí loajalitu vůči německému okupačnímu režimu za Protektorátu. V 50. letech působil jako předseda prorežimní katolické akce. V 60. letech 20. století byl ovšem po sporech s předsedou strany Josefem Plojharem odsunut do tiskového oddělení Národní fronty. V této době byl dokonce po jistou dobu evidován jako člen KSČ.\n\nJeho politická kariéra v lidové straně znovu naplno začala za normalizace roku 1969, kdy ve straně představoval frakci loajální k normalizačnímu kurzu KSČ a Národní fronty. V letech 1968–1969 působil jako šéfredaktor \"Lidové demokracie\". Po listopadovém zasedání Ústředního výboru ČSL v roce 1970 se stal generálním tajemníkem strany namísto reformisticky orientovaného Jana Paulyho. V nové funkci se pak podílel na formulaci politiky ČSL v duchu normalizačního režimu. Součástí této změny kurzu byla i výměna členských legitimací, která analogicky jako v KSČ znamenala čistky reformistických politiků. V roce 1973 poté, co zemřel předseda strany Antonín Pospíšil, se Petera stal předsedou ČSL. Ve funkci ho potvrdil 2. sjezd ČSL v červenci 1977.\n\nZastával také vládní posty. V letech 1971–1980 byl ministrem bez portfeje České socialistické republiky ve druhé vládě Josefa Korčáka a třetí vládě Josefa Korčáka.\n\nDlouhodobě zasedal i v zákonodárných sborech. Po provedení federalizace Československa usedl do Sněmovny národů Federálního shromáždění. Mandát nabyl až dodatečně v březnu 1971. Do federálního parlamentu ho nominovala Česká národní rada, kde rovněž zasedal dodatečně (od prosince 1970). Mandát ve FS znovu získal ve volbách v roce 1971 (volební obvod Praha-město).Ve volbách v roce 1976 přešel do Sněmovny lidu (obvod Praha 3) a zasedal zde až do své smrti roku 1980.\n\n"}
{"id": "787468", "url": "https://cs.wikipedia.org/wiki?curid=787468", "title": "Imrich Piatnica", "text": "Imrich Piatnica\n\nImrich Piatnica (24. října 1929 – 8. května 1983) byl slovenský a československý funkcionář ČSM, politik Komunistické strany Slovenska a poslanec Slovenské národní rady a Sněmovny národů Federálního shromáždění na počátku normalizace.\n\nK roku 1958 se zmiňuje coby jeden z tajemníků Ústředního výboru Československého svazu mládeže. Už v únoru 1955 se stal vedoucím tajemníkem Krajského výboru ČSM v Bratislavě a členem předsednictva ÚV ČSM. V září 1956 byl dočasně uvolněn z funkce kvůli studijním povinnostem. Od července 1958 opět uváděn jako člen předsednictva ÚV ČSM. V letech 1963–1969 se uvádí jako účastník zasedání Ústředního výboru Komunistické strany Slovenska.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, v níž také zasedal. Ve FS setrval do prosince 1969, kdy zbavením křesla v SNR přišel i o mandát ve FS.\n\n"}
{"id": "787471", "url": "https://cs.wikipedia.org/wiki?curid=787471", "title": "Margita Piscová", "text": "Margita Piscová\n\nMargita Piscová (17. června 1925 - 27. května 1985) byla slovenská a československá politička Komunistické strany Slovenska, poslankyně Slovenské národní rady a Sněmovny národů Federálního shromáždění za normalizace.\n\nPo provedení federalizace Československa usedla v lednu 1969 do Sněmovny národů Federálního shromáždění. Nominovala ji Slovenská národní rada, kde rovněž zasedala. Ve federálním parlamentu setrvala do konce funkčního období, tedy do voleb roku 1971.\n\nPublikovala odborné práce na téma správního a komunálního práva.\n\n"}
{"id": "787472", "url": "https://cs.wikipedia.org/wiki?curid=787472", "title": "Severovýchodní Texas", "text": "Severovýchodní Texas\n\nSeverovýchodní Texas (Northeast Texas) je geografický region v Texasu se středisky ve dvou metropolitních územích podél dálnice Interstate 20: Tyler na západě a Longview/Marshall na východě. Clarksville, Mount Pleasant, Greenville, Paris a Texarkana na severu a území měst Nacogdoches/Lufkin area, Jacksonville a Palestine na jihu patří rovněž mezi významná města regionu. Většina území severovýchodního Texasu je zahrnuta v mezistátním regionu Ark-La-Tex.\nPodnebí je teplejší a vlhčí, než na většině území Texasu a povrch je víc lesnatý a kopcovitý. Kultura je podobná kultuře jihovýchodního Texasu, nemá však tolik cajunských vlivů. Mnohá z největších měst v severovýchodním Texasu pořád žijí tradiční venkovský jižanský způsob života, zejména v dialektu, náboženství a místní kuchyni.\n\nRegion disponuje mnoha institucemi vyššího vzdělávání, The University of Texas at Tyler, Texas A&M University at Commerce, Texas A&M University v Texarkaně, Stephen F. Austin State University v Nacogdoches, LeTourneau University, je tu osm veřejných a dvě soukromé vysoké školy, tři vysoké školy kde historicky studují Afroameričané a církevní soukromé instituce. Veřejné vysoké školy spolupracují prostřednictvím konzorcia Northeast Texas Consortium of Colleges and Universities.\n\n"}
{"id": "787475", "url": "https://cs.wikipedia.org/wiki?curid=787475", "title": "Emil Píš", "text": "Emil Píš\n\nEmil Píš (6. května 1921 – ???) byl slovenský a československý politik Komunistické strany Slovenska, poslanec Slovenské národní rady v 60. letech a poslanec Sněmovny národů Federálního shromáždění za normalizace.\n\nV roce 1964 se uvádí jako účastník zasedání Ústředního výboru Komunistické strany Slovenska.\n\nVe volbách roku 1954 a znovu ve volbách roku 1960 a volbách roku 1964 se stal poslancem Slovenské národní rady. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve federálním parlamentu setrval do konce funkčního období, tedy do voleb roku 1971.\n\n"}
{"id": "787479", "url": "https://cs.wikipedia.org/wiki?curid=787479", "title": "František Chovanec (1968)", "text": "František Chovanec (1968)\n\nFrantišek Chovanec (* 8. září 1968, Slavičín) je bývalý český fotbalista, obránce.\n\nV československé a české lize hrál za FC Boby Brno (1989–1994). V Poháru vítězů pohárů nastoupil za Brno ve 2 utkáních v roce 1993 proti Bayeru Leverkusen. Ve druhé lize hrál za TJ Bohumín a HFK Přerov.\n\n\n"}
{"id": "787482", "url": "https://cs.wikipedia.org/wiki?curid=787482", "title": "Beskydské predhorie", "text": "Beskydské predhorie\n\nBeskydské predhorie je geomorfologický celek Patří do geomorfologické oblasti Nízké Beskydy. \n\nMěsta a obce:\n\nJde o pás nižších kopců a údolí, který odděluje Ondavskou vrchovinu, Laboreckou vrchovinu a Bukovské vrchy na severu od Slanských a Vihorlatských vrchů na jihu. Mezi Bukovskými a Vihorlatskými vrchy jde převážně o jižní břeh Cirochy a Ublianky. Východní hranici tvoří státní hranice s Ukrajinou.\n\nJe součástí flyšového pásma, na délku měří téměř 100 km, zatímco na šířku průměrně 5 km a maximálně 15 km ve východní části. Nejužším místem je území u obce Hažín nad Cirochou, kde šířka dosahuje pouze cca 2 km. \n\nNejvyšším bodem území je vrch Hôrka (661 m) nad obcí Inovce ve východní části. Nejnižším bodem je místo, ve kterém Ondava opouští území.\n\nÚzemí není z hydrografického hlediska jednotné, patří k několika povodím: na východě je to Ublianka, střední část je součástí povodí Laborce s Cirochou a také Ondavy s Topľou. Nejzápadnější část patří do povodí Sekčova.\n\nBeskydské předhůří se dělí na 5 geomorfologických podcelků:\n\"Mernícka pahorkatina\" patří podle relativně nedávného speleologického průzkumu realizovaného jeskyňáři Slovenské speleologické společnosti mezi nová krasová území na Slovensku. Výskyt krasových jeskyní v písčitých vápencích Porubského souvrství mladokřídového věku se potvrdil v masívu \"Lysé hory\" (318,7 m n.m.), kde byly lokalizovány, prozkoumány a zdokumentovány 3 jeskyně s korozním vývojem s max. délkou 15 m.\n"}
{"id": "787495", "url": "https://cs.wikipedia.org/wiki?curid=787495", "title": "Emilie Bednářová", "text": "Emilie Bednářová\n\nEmilie Bednářová (2. dubna 1907, Praha – 26. února 1998 Praha ) byla česká spisovatelka, dramatička a překladatelka. Jejím manželem byl básník a překladatel Kamil Bednář.\n\nNarodila se v Praze v roce 1907 v rodině známého pražského podnikatele a obchodníka S. Jiřince. Její otec postavil v Karlíně na Lyčkově náměstí secesní dům, kde rodina obývala velký byt. V domě se postupně narodili i další dva její sourozenci (Ludmila – pozdější malířka a grafička, Stanislav – pozdější chemik).\n\nEmilie prožila do začátku první světové války šťastné dětství v harmonickém prostředí zámožné měšťanské rodiny. Matka, pocházející z rodiny Engelmüllerů, byla umělecky založena, hrála výborně na klavír. Její strýc Ferdinand Engelmüller (1867–1924) se věnoval krajinomalbě. V jeho ateliéru se scházeli umělci, hudebníci a literáti. Bohémské prostředí ateliéru mělo značný vliv na umělecký vývoj Jiřincových dětí. Emiliinou sestrou byla výtvarnice, grafička, spisovatelka a překladatelka Ludmila Jiřincová. Emilie se intenzivně věnovala opernímu zpěvu a studiu jazyků, mladší Ludmila studovala soukromě malířství u Rudolfa Vejrycha (příbuzného Maxe Švabinského). Díky svému neobyčejnému talentu se bez zkoušek dostala na malířskou akademii do ateliéru T. J. Šimona, kam ji pozval krajinář Otakar Nejedlý. Druhý prastrýc Karel Engelmüller byl divadelním kritikem, děti brával na všechna divadelní a operní představení, hlavně v Národním divadle.\n\nV létě se celá rodina vždy stěhovala do vily v Úvalech, která byla obklopena velkou zahradou.\n\nOtec vlastnil velký obchod na Ferdinandově třídě (dnešní Národní). V proluce nechal postavit moderní dům ve stylu art deco (dnešní Špálova galerie), který byl tehdy nazván „Jiřincovým mrakodrapem“. V 1. patře byla veliká soukromá galerie obchodníka s obrazy Rubeše.\nEmilie studovala na reálném gymnáziu, ale v septimě studium přerušila a v roce 1923 se provdala za známého pražského podnikatele a pak pracovala v jeho farmaceutické firmě do roku 1929. Manželství trvalo šest let. Pokračovala dál ve studiu a věnovala se opernímu zpěvu. V repertoáru měla dva oblíbené autory – J. B. Foerstera a Vítězslava Nováka.\n\nV roce 1929 se seznámila s emigrantem bulharského původu žijícím v Praze I. Stamboljevem, za něhož se v roce 1931 provdala. Emilie se tak důvěrně seznámila s bulharským jazykem i kulturou. Stamboljev byl vdovec a z prvního manželství vychovával dceru Ludmilu Stamboljevu (1916 – 1991). Ta od 30. let působila v Československém rozhlase, ale po roce 1948 pro její politické krajně levicové názory a angažovanost v padesátých letech se s ní nevlastní matka přestala stýkat až do roku 1968.\n\nEmilie začala publikovat pod jménem E. Stamboljeva. Její prvotinou byla vzpomínková próza \"Pod staropražským nebem\". K jejím dalším dílům patří obsáhlý román z prostředí patriarchální bulharské vesnice \"„Obraz ve studni“\".\n\nEmiliiny úspěchy v operním zpěvu způsobily, že dostala nabídku sopránové sólistky na angažmá do opery v bulharské Sofii. Ale pro neutěšené politické poměry v tehdejším Bulharsku nakonec nabídku nepřijala. Věnovala se studiu dějin, napsala dramatickou báseň \"Kálidása\" o indickém básníkovi ze šestého století (již ve spolupráci s Kamilem Bednářem). Báseň mělo mít koncem druhé světové války na repertoáru Národní divadlo, ale po roce 1945 už nebyla uvedena.\n\nEmilie také využila své jazykové znalosti a začala překládat z němčiny, angličtiny, ruštiny a bulharštiny. V roce 1937 začala publikovat v časopisu \"Salón\", později v periodikách \"Národní osvobození\", \"Práce\" a \"Lidová demokracie\".\n\nEmilie Stamboljeva za války ovdověla. Při literární tvorbě a práci na překladech se seznámila se začínajícím básníkem Kamilem Bednářem. Pro přebásnění poezie zahraničních básníků mu připravovala doslovné (řádkové) překlady a spolupracovala na některých jeho literárních dílech. Ovšem se svou příznačnou skromností nechtěla, aby byla uváděna jako spoluautorka.\n\nV šedesátých letech jim v průběhu několika měsíců zemřeli oba rodiče i bratr.\n\nV roce 1960 se Emilie provdala potřetí za Kamila Bednáře. Manželka dokázala vytvořit harmonické rodinné zázemí, které trvalo až do smrti básníkovy. Z prvního, nepříliš šťastného manželství měl dva syny – Jiřího (pozdějšího filmového a divadelního herce) a Ivana (divadelního režiséra a publicistu) . Manželé se přestěhovali se do nového bytu v Korunní ulici na Vinohradech, který získali výměnou za garsonku v Emiliině bývalém domě v Karlíně. Kamil opustil místo v nakladatelství a začal se živit pouze literární tvorbou.\n\nV té době začali oba pracovat na překladech děl amerického básníka Robinsona Jefferse, která v Československu vycházela ve vysokých nákladech v šedesátých letech. Díky tomuto překladu se seznámili s některými představiteli americké kultury, při své návštěvě Prahy se s nimi setkal i Richard Nixon, tehdy v mezidobí mezi úřadem viceprezidenta a prezidenta USA.\n\nV roce 1960 si Bednářovi zakoupili starší ovocný sad poblíž Mělníka, kde zprvu bydleli provizorně v cirkusové maringotce, později na chatě. Jejím prostředím se Kamil Bednář inspiroval ve fejetonech „Zahrada přítelkyně“, které vycházely v Lidové demokracii.\n\nV těžkém období po roce 1968 Emilie sama přestala publikovat. Po manželově smrti v roce 1972, která ji velice zasáhla, pokračovala ve vydávání jeho díla, v překladech Robinsona Jefferse a ve vlastní tvorbě. Pořídila překlad hry Jacka Londona \"Zlato\", vzpomínkové knihy \"Stříbrné střevíčky\" a \"Arkány vzpomínek\", publikovala také povídky, pohádky a převyprávění českých bájí \"Mysteria země české\".\n\nZajímala se o křesťanskou a židovskou mystiku, okultismus, magii a kabalu, mimo jiné o učení Karla Weinfurtera.\n\nEmilie přežila svého manžela Kamila o dvacet šest let. Zemřela v jednadevadesáti letech. Pohřbena je na hřbitově v Praze-Ďáblicích.\n\n"}
{"id": "787496", "url": "https://cs.wikipedia.org/wiki?curid=787496", "title": "Aunuva", "text": "Aunuva\n\nAunuva je řeka 1. řádu v Litvě, v Žemaitsku v okresech Šiauliai a Kelmė, levý přítok řeky Venta, do které ústí na jižním okraji obce Beržėnai, 10,5 km východoseverovýchodně od města Užventis , 312,1 km od jejího ústí do Baltského moře. Pramení 2,5 km severozápadně od vsi Dirvonėnai, 11,5 km na západ od města Kuršėnai, na severovýchodním okraji lesa Užpelkių miškas. Teče zpočátku směrem západním, u vsi Sauslaukė se stáčí k jihu, protéká rybníkem Aunuvėnų tvenkinys (37,7 ha), za ním teče k východu, po soutoku s řekou Gumilta se stáčí opět k jihu, po soutoku s řekou Šatrija se stáčí k jihovýchodu až do soutoku s Ventou. Říční údolí na horním toku je úzké a hluboké dále bažinaté (šířka 200–600 m). Řečiště dolního toku je regulováno.\n\na řada dalších, levých i pravých bezejmenných přítoků.\n\n\n"}
{"id": "787500", "url": "https://cs.wikipedia.org/wiki?curid=787500", "title": "Raduň (zámek)", "text": "Raduň (zámek)\n\nZámek Raduň je původně gotická tvrz, přestavěna v 16. století na renesanční zámek. V první třetině 19. století byl zámek empírově přestavěn do dnešní podoby. Je chráněn jako kulturní památka České republiky. Je ve vlastnictví státu (správu zajišťuje Národní památkový ústav) a je přístupný veřejnosti.\n\nNa místě původní tvrze byl po roce 1550 vybudován renesanční zámek majitelů Jiříka Tvorkovského, nejvyššího komorníka Opavského knížectví a jeho manželky Anny Haugvicové z Biskupic. Po požáru roku 1582 byl zámek přestavěn na trojpodlažní trojkřídlí s třemi věžemi. Plochostropé panské patro mělo individuální vstupy z nádvorní arkádové lodžie. Když v létě roku 1621 vojsko knížete Jana Jiřího Krnovského obsadilo Opavsko, patřilo k nejhůře postiženým Raduňské panství, které patřilo Pertoldu Tvorkovskému z Kravař, synovci Jiříka Tvorkovského, jenž zemřel bez mužského dědice roku 1586. Krnovského vojáci vyplenili i zdejší kostel a usadili se na zámku a v místním dvoře. Císařští vojáci z Nového Jičína se rozhodli nepříteli pomstít a ráno 22. července přepadli teprve se probouzející vojáky. U Raduňského zámku se strhla bitva ve které byli většina knížecí posádky pobita a jen někteří se zachránili útěkem na Hradec a do Opavy. Po druhé svatbě Heleny Eleonory Sedlnické z Choltic, manželky Hynka z Tvorkova a Kravař, přešlo roku 1652 panství do majetku Albrechta hraběte z Vrbna a Bruntálu (Bruntálští z Vrbna) a po sňatku jeho dcery Johanny Terezie do rukou svobodných pánů Bocků z Burgvic. Roku 1665 je u zámku zmiňovaný pivovar. Od roku 1738 patřilo panství svobodným pánům Gruttschreiberům, za jejich panování zámek i hospodářství pustly. Po krátké državě svobodného pána Jana Václava Mönnicha se majitelem panství po sňatku s jeho dcerou Annou Marií Teklou stal Jan Josef hrabě Larisch, císařský komorník, zemský hejtman a prezident zemského soudu Těšínského knížectví. Ten s sebou přivedl svého dvorního architekta, autora přestaveb zámků ve Fryštátu, Horním Těrlicku a Horní Suché, Johanna Antona Englische, krajského inženýra pro opavský kraj. \n\nBěhem roku 1816 zpracoval Anton Englisch plán přestavby zámku. Stavební práce byly realizovány v letech 1822–1825, přičemž většina zednických prací proběhla v prvních letech. Na realizaci stavby se podíleli Anton Onderka, a Johann Hermann. Současně s přestavbou zámku se realizovaly úpravy jeho okolí. Byl postaven úřednický dům s kočárovnou a konírnami (1823–1826?), oranžérie (1824) a lednice (1826). Původní lesopark byl přetvořen na přírodně-krajinářský park anglické inspirace. \n\nPo smrti Anny Marie v roce 1829 se majitelskou panství stala její dcera Marie Nepomucena, která se roku 1832 provdala za vnuka maršála Gebharda Leberechta von Blüchera, hraběte Gebharda Bernharda Blüchera von Wahlstatt. Ten zadal roku 1838 úpravy zámku opavskému staviteli Franzi Bielovi. Byl zbořen nefunkční pivovar, vystavěn ovčín a po požáru roku 1841 přestavěna sýpka na empírové stavení. Změnami prošlo i vnitřní uspořádání zámku. Po smrti hraběte Larische v roce 1875 se zámek stal občasným místem pobytu jeho syna, Gebharda Lebrechta, čestného rytíře řádu maltézských rytířů a později vnuka, hraběte Gebharda Lebrechta Blüchera, který ke konci 19. století provedl další interiérové i exteriérové přestavby zámku, ze kterých je významnější nová knihovna s pracovnou pána domu. Na počátku 20. století dostal zámek plynové osvětlení, roku 1903 byl připojen telefon a roku 1909 byla provedena nová vodoinstalace.\n\nNáklady na přestavbu spolu s nepříliš obratným hospodařením vedly k tomu, že raduňský velkostatek byl roku 1912 přepsán na Lothara Wilhelma, který se roku 1913 oženil s Luisou, rozenou princeznou Radziwill (sestrou otcovy manželky). V roce 1926 byl zámek elektrifikován a částečně vybaven ústředním topením. Hrabě Lothar zemřel v roce 1928 ve švýcarském tuberkulózním sanatoriu a zanechal po sobě tři syny - 14letého Huga, 13letého Mikuláše a 12letého Alexandra, všichni narozeni ve Velké Británii. Za německé okupace byla na zámek uvalena nucená správa, která trvala do roku 1945. Hugo kníže Blücher se ujal majetku, ale již v roce 1948 zemřel. Protože Mikuláš zahynul při vojenské akci RAF v Tunisu (22. května 1943), zdědil majetek nejmladší Alexandr. Po postupných konfiskacích však v roce 1949 i s matkou opustil Raduň navždy. \n\nPo znárodnění připadl zámek Ministerstvu zemědělství a později se v jeho držení vystřídalo množství dalších institucí. Později přešel pod Místní národní výbor v Raduni a sloužil k bytovým účelům. V roce 1963 byl upraven pro potřeby mateřské a základní školy, ale byly tu umístěny také kanceláře MNV, zdravotní středisko aj. Dne 1. října 1978 převzal zámek Okresní národní výbor v Opavě, který rozhodl o celkové obnově zámeckého areálu, a o zařazení zámku mezi památkové objekty, zpřístupněné veřejnosti. V červenci 1984 byly restaurované interiéry otevřeny veřejnosti. Od roku 2002 státní zámek Raduň spravuje Národní památkový ústav, územního odborného pracoviště v Ostravě.\n\n\n"}
{"id": "787511", "url": "https://cs.wikipedia.org/wiki?curid=787511", "title": "Hrad na Zámeckém vrchu u Heřmanic v Podještědí", "text": "Hrad na Zámeckém vrchu u Heřmanic v Podještědí\n\nHrad na Zámeckém vrchu je zaniklý hrad v Lužických horách v okrese Liberec. Jeho zbytky se nachází na vrcholu Zámeckého vrchu (536 m n. m.) asi dva kilometry severozápadně od Heřmanic v Podještědí. Dochovaly se z něj pouze drobné zbytky zdiva a záseky ve skále.\n\nJméno ani historie objektu nejsou známy. O hradu se nezmiňují žádné dochované prameny ani povrchový archeologický průzkum nenalezl žádný materiál, který by umožnil určení doby existence hradu. Zmínka o lokalitě \"Margental\" z roku 1391 se pravděpodobně vztahuje k Mařenicím nebo Rousínovu. Ve 30. letech 20. století došlo při výstavbě opevnění k poškození lokality.\n\nHrad stál na pískovcové severozápadní ostrožně Zámeckého vrchu. Jádro hradu mělo rozměry 18 × 10 metrů a od zbytku ostrožny jej odděloval šíjový příkop. Vnitřní dispozici nejspíše zabírala jediná budova, po které se dochovaly nepatrné zbytky zdiva a zbytky vytesané do skály.\n\nPřímo na hrad nevede žádná turistická cesta. Přístupný je od silnice spojující Heřmanice s Mařenicemi nebo lesními cestami od turistického rozcestníku \"Babiččin odpočinek\" severně od vrchu.\n"}
{"id": "787515", "url": "https://cs.wikipedia.org/wiki?curid=787515", "title": "Jméno Ruska", "text": "Jméno Ruska\n\nJméno Ruska, v originále Имя России, byla televizní soutěž ruské stanice Rusko 1, která byla uspořádána roku 2008 podle vzoru britské soutěže 100 největších Britů. Hlasující měli zvolit největší osobnost ruských dějin. Zvítězil středověký kníže Alexandr Něvský.\n\n\n\n\n"}
{"id": "787516", "url": "https://cs.wikipedia.org/wiki?curid=787516", "title": "Cagniard-de Hoopova metoda", "text": "Cagniard-de Hoopova metoda\n\nCagniard-de Hoopova metoda je matematický analytický nástroj pro zhodnocení některých multidimenzionálních Fourierových integrálů (např. při analytických výpočtech inverzní 2-D Fourierovy transformace).. Cagniard-de Hoopova metoda byla původně použita k výpočtu propagace vln technikou oddělení proměnných (separation of variables technique).\n\nCagniard-DeHoopova metoda je sofistikovaný matematický nástroj pro řešení velké třídy vlnových a difuzních fyzikálních problémy ve vodorovně vrstvených médiích. Metoda je založena na kombinaci jednostranné Laplaceovy transformace se skutečnou a pozitivní transformací parametru a zároveň se zastoupením pomalosti pole.\n\n"}
{"id": "787522", "url": "https://cs.wikipedia.org/wiki?curid=787522", "title": "Hrádek nad Olší", "text": "Hrádek nad Olší\n\nHrádek nad Olší je název pro dvojici lokalit zaniklých hradů v obci Hrádek v okrese Frýdek-Místek, nad řekou Olše.\n\nPrvní hrad stával na pravém břehu Olše asi 300 metrů na západ od železniční tratě spojující Těšín se Žilinou, v jižní části obce. Do současnosti se po ní dochovaly zbytky středověké fortifikace, která je místními nazývána \"Zumčisko\". Jeho funkcí pravděpodobně bylo střežit obchodní stezku z Horních Uher přes Jablunkovský průsmyk do Slezska.\n\nObjekt je na jihu ohraničen bezejmenným potokem, jenž se na jihovýchodě vlévá do Olše. Od okolního terénu (dnes louky) je hrad oddělen čtvrtkruhovým příkopem, který vede od severovýchodu až právě k onomu bezejmenému potoku. Průměrná šířka příkopu dosahuje 10 metrů, hloubka se pohybuje mezi 4 až 6 metry. Před ním býval asi 1 metr vysoký a 4 metry široký val, dnes na třech místech přerušený. Vlastní jádro hradu o současných rozměrech 26 × 40 m je na západě narušeno erozí. Část jádra je vyvýšeno, takže budí dojem okružního valu, jenž se snad nacházel nad příkopem. V blízkosti tohoto vyvýšeného místa se nachází blíže neznámá nerovnost o rozměrech 13 × 12 metrů, která spolu s obdobnou nerovností více na sever (rozměry 4 × 4 metry) snad zbyla po centrální, nejspíše věžovité, budově u vstupu do fortifikace. Je ovšem také možné, že v případě druhé budovy se jednalo o strážnici. V tom případě by se vstup nacházel na západní straně objektu.\n\nDnes je pozemek, na němž hrad stál, v soukromém vlastnictví.\n\nDruhý hrad stával v severozápadní části obce asi 200 metrů od silnice, která spojuje Český Těšín s Čadcou. Asi 150 metrů na jihozápad od bývalého hradu stojí benzínová čerpací stanice.\n\nLokalita se nachází na ostrohu nad řekou Olší, jejíž tok vede po jeho západní straně, a bezejmenným potokem tekoucím od jihovýchodu, takže chrání severovýchodní stranu lokality. Na severu se pak vlévá do Olše. Vlastní hradní objekt odděloval od zbytku ostrohu nejspíše čtvrtkruhový příkop, v současné době výrazně porušený a na jeho místě dnes najdeme rodinný dům s kůlnou. Podle dochovaných zbytků se dá říci, že byl minimálně 12 metrů široký, hloubka se z důvodu pozdější zavážky již rekonstruovat nedá. Součástí obrany hradu byl také val, jehož zbytky směřují od rodinného domu na sever nad místní komunikací.\n\nJádro hradu bylo nepravidelného, podlouhlého trojúhelníkového, půdorysu. Podle dochovaného katastrálního záznamu z 19. století víme, že původně mělo jádro hradu oválný tvar. Celková délka objektu dosahuje 70 metrů, šířka pak 40 metrů. Ve střední části západní strany vybíhá nad Olši výběžek o rozměrech 7 × 7 metrů, zakončený skaliskem. Plocha mezi výběžkem a severní částí lokality je dnes sesunuta v Olši. Na východě jižní části jádra je lokalita vyoblená a pod ní se nachází zbytky terásky. Z důvodu pozdějšího využití místa k zemědělským účelům nejsou další terénní stopy patrné. Stopy po zástavbě nejsou vůbec patrny. Je možné, že kámen z původních staveb, byl později využit do podezdívky současného rodinného domu.\n\nMožnou souvislost s první lokalitou se dosud nepodařilo potvrdit, ani vyloučit.\n\n"}
{"id": "787533", "url": "https://cs.wikipedia.org/wiki?curid=787533", "title": "Jitka Snížková", "text": "Jitka Snížková\n\nJitka Snížková, provdaná Škrhová (14. září 1924 Praha – 11. května 1989 tamtéž) byla česká muzikoložka, skladatelka, klavíristka a cembalistka.\n\nVystudovala reálné gymnázium a po maturitě byla totálně nasazena v továrně na výrobu kondenzátorů \"Roederstein\" v Berlíně. Po skončení války vstoupila na Filozofickou fakultu Univerzity Karlovy, kde studovala hudební vědu a estetiku. Z osobních důvodů však školu nedokončila. Od dětství hrála na klavír. Později na Pražské konzervatoři pokračovala u Albína Šímy a Oldřicha Kredby a na Mistrovské škole konzervatoře u Josefa Hermana a Karla Hoffmeistera. Vedle toho studovala i hudební teorii a skladbu u Františka Spilky a Aloise Háby.\n\nPo absolvování konzervatoře a Mistrovské školy se stala korepetitorkou v Československém státním souboru písní a tanců a vystupovala jako klavírní sólistka. Od roku 1962 učila na konzervatoři obligátní klavír, nauku o hudebních nástrojích a hudební formy. Stala se předsedkyní výboru Mozartovy obce v Praze a v této funkci proslula svým statečným bojem proti zestátnění vily Bertramka, kde za svého pražského pobytu bydlel Wolfgang Amadeus Mozart. Kromě toho byla členkou \"Společnosti Boženy Němcové\" a Svazu československých skladatelů. Stala se významnou muzikoložkou. Centrem její pozornosti byla renesanční hudba. Na toto téma připravila několik edic a publikovala řadu odborných prací. \n\nJejí skladatelské dílo je rovněž rozsáhlé. Zkomponovala cca 260 skladeb.\n\n\n\n\n\n\n\n\n"}
{"id": "787534", "url": "https://cs.wikipedia.org/wiki?curid=787534", "title": "Kuba na Letních olympijských hrách 2004", "text": "Kuba na Letních olympijských hrách 2004\n\nKubu na Letních olympijských hrách 2004 v Athénach reprezentovalo 151 sportovců, z toho 97 mužů a 54 žen. Nejmladším účastníkem byl Yamila Zambrano (18 let, 186 dní), nejstarším pak Guillermo Torres (45 let, 193 dní).\n\n"}
{"id": "787535", "url": "https://cs.wikipedia.org/wiki?curid=787535", "title": "Bohuslav Bubník", "text": "Bohuslav Bubník\n\nBohuslav Bubník (22. dubna 1918 Mělník – 15. března 2012) byl člen sokolského druhého odboje, občanský aktivista a funkcionář Sokola. V říjnu 2008 mu prezident republiky Václav Klaus propůjčil Řád Tomáše Garrigua Masaryka II. třídy mimo jiné \"„za poskytnutí pomoci parašutistům ze skupiny Anthropoid“\".\nPo složení maturity na Vyšší ovocnicko-vinařské škole v rodném Mělníku pokračoval na pražské Vysoké škole zemědělského a lesního inženýrství, kde ho v březnu 1939 zastihla nacistická okupace a následné uzavření vysokých škol. Studium dokončil kvůli represivnímu komunistickému režimu až v 60. letech.\n\nOd dětství cvičil v Sokole, jenž byl za druhé světové války rozpuštěn. Kontakty, které v organizaci získal jej v roce 1941 dovedly k odbojové činnosti, včetně podpory parašutistických skupin vyslaných z Anglie. Za heydrichiády byl v červenci 1942 jeden měsíc vězněn. Poté, do konce války, operoval v odbojové skupině MVDr. Františka Erbana především na území Kokořínského dolu a Mělnicka. V roce 1945 se aktivně podílel na Květnovém povstání.\n\nPo znovuobnovení Sokola působil od roku 1990 jako první starosta župy Barákovy v Praze, stejně tak vykonával funkci předsedy základní organizace Československého svazu bojovníků za svobodu v Mělníku.\n\n"}
{"id": "787537", "url": "https://cs.wikipedia.org/wiki?curid=787537", "title": "Šatrija", "text": "Šatrija\n\nŠatrija neboli Pašatrija je řeka 2. řádu v Litvě, v Žemaitsku v okresech Telšiai a Kelmė, pravý přítok řeky Aunuva, do které ústí 1,5 km jihovýchodně od vsi Aunuvėnai, 9,5 km severovýchodně od města Užventis, 4,3 km od jejího ústí do Venty. Pramení 1 km jihovýchodně od obce Viekšnaliai, 10 km na severozápad od města Užventis. Teče zpočátku směrem jižním, u vsi Gelsodė se stáčí k východu a hned k severu, u obce Viekšnaliai s stáčí k severovýchodu, u vsi Pašatrija k východu, přičemž míjí z jihu horu Šatrija (229 m n. m.), protéká rybníkem Gaulėnų tvenkinys (1,1 ha), za ním pokračuje k východu, u vsi Kadagynas se stáčí k jihu, u vsi Pašatrija k východu až do soutoku s Aunuvou. Říční údolí na horním toku je úzké a hluboké, zejména v blízkosti hory Šatrija, dále teče rovinou. Průměrný spád je 248 cm/km. Značná část toku je regulována, kromě úseku mezi 19,2 a 13,0 říčním kilometrem. Horní tok spadá do území ChKO Varnių regioninis parkas. \n\na řada dalších, levých i pravých bezejmenných přítoků. \n\n\n"}
{"id": "787543", "url": "https://cs.wikipedia.org/wiki?curid=787543", "title": "Harold Gordon Skilling", "text": "Harold Gordon Skilling\n\nHarold Gordon Skilling (28. února 1912, Toronto, Kanada – 2. března 2001, tamtéž) byl kanadský historik, bohemista a politolog. Za svého života působil jako profesor University of Toronto a zabýval se především moderními dějinami Československa.\n\nBěhem studií bohemistiky na \"University of Toronto\" se prohloubil jeho zájem o Československo, které poznal už ve třicátých letech za svých archivních studií jako žák R. W. Setona-Watsona, přítele T. G. Masaryka. Velký dojem na mladého historika tehdy udělalo rozloučení prezidenta Masaryka s jeho legionáři na strahovském Masarykově státním stadionu 4. července 1937, jehož se Gordon osobně zúčastnil u příležitosti dvacátých oslav bitvy u Zborova, které zachytil i v úvodu ke své knize o T. G. M.\n\nV řadě prací se vztahem k československé tematice vyniká Skillingovo monumentální dílo z roku 1976 \"Czechoslovakia's Interrupted Revolution\", kniha \"Charter 77 and Human Rights in Czechoslovakia\", vydaná 1981, a \"T. G. Masaryk: Against the Current\", 1882–1914, London 1994 (česky \"T. G. Masaryk. Proti proudu\". Praha: Práh 1995). U příležitosti českého vydání jeho knihy o T. G. Masarykovi uspořádal v Praze autogramiádu, jíž se zúčastnili téměř všichni první signatáři Charty 77 (v knihkupectví Jan Fischer v Kaprově ulici). České vydání Skillingových memoárů vyšlo pod názvem \"Československo, můj druhý domov\" (Praha 2001). V témže roce vydal s doslovem Jiřiny Šiklové knihu \"Matka a dcera Charlotta a Alice Masarykovy\".\n\nOd roku 1968 zůstával Skilling po dvě desetiletí ve spojení s významnými osobnostmi hnutí za lidská práva a demokracii v Československu. Upozorňoval světovou veřejnost na tamní situaci. Psal o důsledcích intelektuální, duchovní a morální devastace, do které se země propadala po porážce pražského jara. Pozvedl mnohokrát svůj hlas na obranu těch, kteří byli pronásledováni. Dal podnět k vybudování sbírky československého samizdatu v torontské univerzitní knihovně a sám do ní významně přispíval dokumentací, kterou shromáždil. Zasloužil se o vznik exilového \"Československého dokumentačního střediska nezávislé literatury\" (1986) v Německu a stal se v roce 1986 předsedou jeho vědecké rady.\n\nOd svobodných institucí Československa po roce 1989 obdržel H. G. Skilling ocenění v podobě pamětních medailí univerzit a vědeckých společností v Praze a v Bratislavě, čestného doktorátu Karlovy univerzity i (1992) nejvyššího československého státního vyznamenání, Řádu Bílého lva, z rukou Václava Havla.\n\n"}
{"id": "787548", "url": "https://cs.wikipedia.org/wiki?curid=787548", "title": "Kuba na Letních olympijských hrách 2008", "text": "Kuba na Letních olympijských hrách 2008\n\nKubu na Letních olympijských hrách 2008 v Pekingu reprezentovalo 158 sportovců, z toho 102 mužů a 56 žen. Nejmladším účastníkem byl Pedro Medel (16 let, 339 dní), nejstarším pak Mayra González (40 let, 30 dní).\n\n"}
{"id": "787557", "url": "https://cs.wikipedia.org/wiki?curid=787557", "title": "Vihorlatsko-gutinská oblasť", "text": "Vihorlatsko-gutinská oblasť\n\nVihorlatsko-gutinská oblasť \"(Vihorlatsko-gutinská oblast,\" ukrajinsky \"Вигорлат-Гутинський хребет,\" \"Vyhorlat-Hutyns'kyj chrebet\" nebo \"Вулканічний хребет, Vulkaničnyj chrebet)\" je geomorfologická oblast Vnitřních Východních Karpat na území východního Slovenska, jihozápadní Ukrajiny (Zakarpatská oblast) a severozápadního Rumunska. Jde o horské pásmo převážně sopečného původu, ležící mezi Poloninami a Potiskou nížinou.\n"}
{"id": "787560", "url": "https://cs.wikipedia.org/wiki?curid=787560", "title": "Kuba na Letních olympijských hrách 1968", "text": "Kuba na Letních olympijských hrách 1968\n\nKubu na Letních olympijských hrách 1968 v Ciudad de México reprezentovalo 115 sportovců, z toho 101 mužů a 14 žen. Nejmladším účastníkem byl José Martínez (16 let, 104 dní), nejstarším pak Delfin Gómez (39 let, 301 dní). Reprezentanti vybojovali 4 stříbrné medaile.\n\n"}
{"id": "787562", "url": "https://cs.wikipedia.org/wiki?curid=787562", "title": "Anatolij Solovjov", "text": "Anatolij Solovjov\n\nAnatolij Jakovlevič Solovjov ( , * 16. ledna 1948 Litevská SSR, SSSR) je bývalý sovětský, resp. ruský kosmonaut, v letech 1976–1999 člen oddílu kosmonautů CPK. Absolvoval pět kosmických letů, všechny na vesmírnou stanici Mir, první roku 1988, poslední v letech 1997/1998. Celkem strávil ve vesmíru 651 dní a 3 minuty, vykonal 16 výstupů do vesmíru o celkové délce 82 hodin a 21 minut. Počtem i délkou výstupů je první na světě. \n\nAnatolij Solovjov pochází ze lotyšské metropole Rigy. Otec byl zámečník, matka pracovala v textilce, je ruské národnosti. Roku 1964 dokončil devět tříd střední školy a začal pracovat jako dělník, později zámečník. Současně ještě dva roky chodil do večerní školy. Roku 1967 byl přijat na matematicko-fyzikální fakultu Lotyšské státní univerzity, už v prvním ročníku však odešel a v březnu 1968 se stal zámečníkem v Lotyšském leteckém oddílu (Латвийский объединенный авиаотряд), současně si podal přihlášku do Černigovské vojenské vysoké letecké školy. Leteckou školu dokončil roku 1972, poté sloužil u průzkumného leteckého pluku na Dálném východě. \n\nRoku 1976 se zúčastnil 6. náboru do oddílu kosmonautů Střediska přípravy kosmonautů (CPK). Prošel lékařskými prohlídkami a 23. srpna 1976 byl v CPK zařazen na pozici kandidáta na kosmonauta. Absolvoval dvouletou všeobecnou kosmickou přípravu a v lednu 1979 získal kvalifikaci „zkušební kosmonaut“. Letci 6. výběru byli předurčeni pro pilotování raketoplánu Buran, proto byla součástí jejich výcviku i desetiměsíční stáž ve zkušebním středisku v Achtubinsku, během které získali kvalifikaci zkušebních letců.\n\nSolovjov létal v Achtubinsku ještě od února 1979 do června 1981. Poté se vrátil do CPK. Po třech letech, v září 1984 se stal velitelem rezervní (třetí, s Alexandrem Serebrovem) posádky pro let na vesmírnou stanici Saljut 7. V září 1986 byl jmenován velitelem záložní posádky pro sovětsko-syrský let na stanici Mir, který proběhl v červenci 1987.\n\nV listopadu 1987 postoupil na místo velitele 3. návštěvní expedice na Mir. Do vesmíru odstartoval z kosmodromu Bajkonur 7. června 1988 na palubě lodi Sojuz TM-5 s Viktorem Savinychem a bulharským kosmonautem Alexandrem Alexandrovem. Kosmonauti se společně se 3. stálou posádkou Miru věnovali experimentům sovětsko-bulharského programu Šipka, po týdnu se vrátili na Zem v Sojuzu TM-4.\n\nV září 1988 utvořil dvojici s Alexandrem Balandinem, byli určeni rezervní posádkou pro 4. expedici na Mir. Po jejím startu postoupili do role záložní posádky 5. expedice, která se vydala na oběžnou dráhu v září 1989. Solovjov s Balandinem se poté chystali k letu jako 6. expedice. Odstartovali z Bajkonuru 11. února 1990 v Sojuzu TM-8. Na stanici vystřídali Alexandra Viktorenka a Alexandra Serebrova, pracovali na ní více než pět měsíců až do 9. srpna 1990, kdy se vrátili na Zem. Během letu dvakrát vystoupili do vesmíru.\n\nV květnu – červnu 1991 tvořil s Andrejem Zajcevem rezervní dvojici pro 10. expedici. Od října 1991 už se Sergejem Avdějevem byl v záloze pro 11. expedici. Po jejím startu v březnu 1992 se oba připravovali k letu jako posádka 12. základní expedice. Potřetí vzlétl ke stanici Mir 27. července 1992 v Sojuzu TM-15, kromě Avdějeva ještě s Francouzem Michelem Tognini. Tognini se po týdenním pobytu na stanici vyplněném plněním programu Antarès vrátil se členy předešlé výpravy, Solovjov a Avdějev žili a pracovali na Miru do 1. února 1993, přičemž čtyřikrát vystoupili do vesmíru.\n\nV dubnu 1994 byl jmenován velitelem 19. základní expedice na Mir a zálohy 18. expedice, jeho palubním inženýrem byl Nikolaj Budarin. V listopadu 1994 – únoru 1995 se s nimi připravovala astronautka NASA Bonnie Dunbarová. Ke stanici Mir Solovjov s Budarinem vzlétli 27. června 1995 v raketoplánu Atlantis (mise STS-71), na Miru zůstali dva měsíce a třikrát vystoupili do vesmíru, než je vystřídala mezinárodní rusko-německá 20. základní expedice. Přistáli v Sojuzu TM-21.\n\nV září 1996 mu byla nabídnuta účast v první expedici na Mezinárodní vesmírnou stanici, kterou v říjnu 1996 odmítl. Nechtěl totiž pracovat v podřízeném postavení – velitelem expedice měl být Američan.\n\nOd října 1996 se připravoval na pátý let jako velitel 24. základní expedice na Mir. S Pavlem Vinogradovem odstartoval 5. srpen 1997 v Sojuzu TM-26, původně s nimi měl letět Francouz Léopold Eyharts, ale po srážce Progresu M-34 s Mirem nebylo možno exprimenty rusko-francouzského programu Pégase uskutečnit. Během sedmi výstupů do vesmíru se Solovjov s kolegy snažil opravit stanici, podařilo se zajistit zásobování stanice elektrickou energií, ne však utěsnit modul Spektr.\n\nV únoru 1999 odešel z armády a proto k 2. únoru i z CPK a jeho oddílu kosmonautů.\n\nAnatolij Solovjov je ženatý, má dva syny.\n\n\n\n"}
{"id": "787563", "url": "https://cs.wikipedia.org/wiki?curid=787563", "title": "Hamada", "text": "Hamada\n\nHamada či \"hamáda\", \"hammada\" (arabsky حمادة) je označení pro kamenitou poušť. V širším smyslu se jedná o suchou pustinu posetou štěrkem, kameny nebo skalními útvary bez přítomnosti písečných dun. V užším smyslu (přejatém z arabštiny) znamená \"hamada\" kamenitou planinu se skalními výchozy.\nŠtěrkovitá či oblázkovitá poušť se nazývá \"reg\" (na západní Sahaře) nebo \"serír\" (na východní Sahaře), resp. \"gibber\" (v Austrálii) či \"saï\" (ve střední Asii). Podobné oblasti tvoří značnou část rozlohy mnoha světových pouští. Nejvíce kamenitých pouští se nachází v Severní Africe v rámci Sahary: \"Hamada du Dráa\", \"Hamada du Guir\" (Maroko a Alžírsko), \"Hamada al Hamrah\" (Libye), \"Hamada Tinrhert\" (Alžírsko) a \"Hamada Safia\" (Mali)., mezi chladné hamady patří např. Patagonská poušť.\n\nHamada vzniká intenzívním zvětráváním a následnou deflací – působením větru, který odstraní drobnozrnné produkty zvětrávání. Nejjemnější zrnka jsou odstraněna v suspenzi, zatímco písek je transportován prostřednictvím \"saltace\" (nadskakování) a \"trakce\" (povrchové tlačení, plížení). Na zvětrávání se podílejí extrémní teplotní rozdíly povrchové vrstvy půdy bez vegetačního pokryvu a následné teplotní pnutí. Intenzívní abrazí vznikají nápadné útvary - skalní hřiby, kužely, jehly a svědecké hory. Na povrchu skalních formací vzniká vlivem kondenzace vodních par, následném výluhu železa a manganu a vyleštění vysrážené vrstvičky větrem unášenými zrny minerálů.\n\nHamada je podobná mozaikovité pouštní dlažbě tvořené oblázky nebo štěrkem, která se vyskytuje spíše na kamenitých pláních a v proláklinách regů než na skalních plošinách.\n\nHamady se zásadně liší od ergů, což jsou velké plochy pohyblivých písečných dun.\n\nExtrémně aridní charakter hamady a téměř naprostá absence půdy je příčinou chudé fauny a flóry. Vyskytují se zde xerofyty - akácie, tamaryšky, kaktusy, sukulenty a na ně vázané druhy hmyzu a obratlovců - hadi, ještěrky, gekoni, scinkové, ze savců např. fenek. Lidský element představují nomádi (např. Tuaregové v oblasti okolo pohoří Ahaggar) se svými stády. Časté jsou efemerní rostliny, schopné rychle vykvést v případě přísunu srážkové vláhy.\n\n"}
{"id": "787565", "url": "https://cs.wikipedia.org/wiki?curid=787565", "title": "Jeffrey Moussaieff Masson", "text": "Jeffrey Moussaieff Masson\n\nJeffrey Moussaieff Masson (* 28. března 1941, Chicago, USA, jako Jeffrey Lloyd Masson) je americký spisovatel, žijící na Novém Zélandu.\n\nJeffrey Moussaieff Masson studoval na Harvardově univerzitě, kde získal roku 1970 doktorát ze sanskrtu a indologie. Vyučoval na univerzitě v Torontu, kde dosáhl hodnosti profesora. Působil také jako vedoucí Archivu Sigmunda Freuda, byl editorem Freudovy korespondence. Je autorem četných pojednání z oboru psychologie a etiky. Nejznámější jsou jeho názory na Sigmunda Freuda a psychoanalýzu. V knize \"Útok na pravdu\" (The Assault on Truth) Masson tvrdí, že Freud zřejmě opustil teorii svádění proto, že se bál, že když připustí tvrzení svých pacientek o tom, že byly pohlavně zneužívány, znemožní si tím přijetí svých psychoanalytických metod.\n\nDnes žije v Aucklandu na Novém Zélandu se svojí ženou, dětmi a kočkami. Je přísným veganem a píše knihy o právech zvířat a jejich emocionálním životě.\n\n\n\n\n"}
{"id": "787567", "url": "https://cs.wikipedia.org/wiki?curid=787567", "title": "Řídké vazivo", "text": "Řídké vazivo\n\nŘídké vazivo (též areolární vazivo) patří do kategorie pojivových tkání. Plní významné biomechanické funkce ve všech orgánech, které mění svůj objem nebo délku.\n\nAreolární vazivo je mezenchymálního původu a má jemnou konzistenci. Je pružné, měkké, poddajné a dobře vaskularizované. Toto vazivo není příliš odolné vůči mechanickým podnětům. Je nejběžnějším pojivem u obratlovců.\n\nŘídké vazivo vyplňuje prostory mezi svalovými vlákny a fasciemi, zpevňuje tkáně epitelové a tvoří vrstvu obalující lymfatické a krevní cévy. Najdeme jej též v papilární vrstvě dermální, v podkoží, serózních blanách dutiny břišní a hrudní i ve žlázách a sliznicích (výstelky dutých orgánů), kde zpevňují vrstvy epitelů. Vyplňuje prostory v našem těle.\n\nKlíčové funkce, které řídké vazivo poskytuje, jsou:\nObsahuje všechny hlavní komponenty typické pro vazivo. Nejhojnějšími buňkami jsou tu fibroblasty a makrofágy. Dále se tu vyskytují kolagenní a elastická vlákna. Retikulární vlákna se tu objevují ve značně menším měřítku, naopak převládající složkou řídkého vaziva je amorfní mezibuněčná hmota.\n\n\n\n"}
{"id": "787575", "url": "https://cs.wikipedia.org/wiki?curid=787575", "title": "Kuba na Letních olympijských hrách 1964", "text": "Kuba na Letních olympijských hrách 1964\n\nKubu na Letních olympijských hrách 1964 v Tokiu reprezentovalo 27 sportovců, z toho 25 mužů a 2 ženy. Nejmladším účastníkem byl Andrés González (18 let, 319 dní), nejstarším pak Lázaro Betancourt (28 let, 80 dní). Reprezentanti vybojovali 1 stříbrnou medaili.\n\n"}
{"id": "787579", "url": "https://cs.wikipedia.org/wiki?curid=787579", "title": "Pierre Balmain", "text": "Pierre Balmain\n\nPierre Balmain (18. května 1914 v Saint-Jean-de-Maurienne – 29. června 1982 v Paříži) byl francouzský módní návrhář.\n\nPierre Balmain založil svůj vlastní módní dům v roce 1945 a pojmenoval jej podle sebe. V jeho čele stál až do své smrti v roce 1982.\n\n"}
{"id": "787607", "url": "https://cs.wikipedia.org/wiki?curid=787607", "title": "Šona", "text": "Šona\n\nŠona neboli Šonėna je řeka 1. řádu v Litvě, v Žemaitsku v okrese Kelmė, pravý přítok řeky Venta, do které ústí naproti obci Ramučiai, 308,5 km od jejího ústí do Baltského moře. Vytéká z jezera Šona v lese Šonos miškas, 9 km jihovýchodně od obce Šaukėnai. Teče zpočátku směrem západním, u spojky do jezera Vėrežeris se ostře stáčí k severovýchodu, potom k severozápadu, u vsi Galvydiškė protéká rybníkem, po soutoku s Juodupisem se stáčí k jihozápadu, od severu těsně míjí složitou rozlehlou soustavu rybníků - sádek \"Pavėžupio tvenkiniai\". Za nimi se stáčí k severozápadu, protéká jihozápadním okrajem městysu Šaukėnai, do řeky Venta se vlévá naproti obci Ramučiai, vedle mostu silnice č. 215 Šiauliai - Ramučiai. Horní tok protéká hlubokým, různě širokým (80 - 800 m) a členitým říčním údolím. Horní tok a střední protéká skoro výhradně lesem (Šonos miškas, Pašonių miškas, Šaltupio miškas - což jsou části téhož velikého lesního masivu) ve velmi málo obydleném území a spadá do regionálního parku \"Kurtuvėnų regioninis parkas\".\n\n"}
{"id": "787618", "url": "https://cs.wikipedia.org/wiki?curid=787618", "title": "Kuba na Letních olympijských hrách 1948", "text": "Kuba na Letních olympijských hrách 1948\n\nKubu na Letních olympijských hrách 1948 v Londýně reprezentovalo 53 mužů. Nejmladším účastníkem byl Carlos de Cárdenas Plá (16 let, 28 dní), nejstarším pak Godofredo Basso (46 let, 268 dní). Reprezentanti vybojovali 1 stříbrnou medaili.\n\n"}
{"id": "787621", "url": "https://cs.wikipedia.org/wiki?curid=787621", "title": "Vanessa Bruno", "text": "Vanessa Bruno\n\nVanessa Bruno je francouzská módní návrhářka, která založila módní dům pojmenovaný podle sebe.\n\nVanessa Bruno se narodila francouzskému otci a dánské matce. Pracovala jako modelka, zpěvačka a herečka. Ve věku 15 let odjela do Kanady, kde začala pracovat jako manekýnka a v Montrealu studovala návrhářství.\n\nV roce 1996 založila svou vlastní značku a začala kariéru jako módní návrhářka v Paříži. V roce 2011 spolupracovala s módním domem \"La Redoute\" a rovněž zahájila prodej své první vůně ve spolupráci s firmou \"Biotherm\" patřící do skupiny L'Oréal. V roce 2010 otevřela svůj butik v Los Angeles.\n\n"}
{"id": "787623", "url": "https://cs.wikipedia.org/wiki?curid=787623", "title": "Robert Daublebský ze Sternecku", "text": "Robert Daublebský ze Sternecku\n\nRobert Daublebský (také Daudlebský, Doudlebský) ze Sternecku, německy \"Robert Daublebsky von Sterneck\" (7. února 1839 Praha – 2. listopadu 1910 Vídeň)  - rakouský a český vojenský zeměměřič, astronom, geofyzik, šlechtic, člen Královské České společnosti nauk v Praze, dopisující člen Císařské akademie věd ve Vídni (1893, \"Kaiserliche Akademie der Wissenschaften in Wien\"), čestný doktor univerzity Georga-Augusta v Göttingenu (1899) a generálmajor c. a. k. rakousko-uherské armády (1905).\n\nNarodil se v Praze - Staré Město, v domě U modré růže čp. 403 (nyní Rytířská 403/16) v rodině JUDr. Jakuba Daublebského ze Sternecku, zemského advokáta, a jeho manželky Marie, rozené Kalinové z Jäthensteina. Pocházel z pražské větve rodu, založené budějovickým purkmistrem Františkem Daublebským ze Sternecku, jeho dědečkem. Měl osm sourozenců, z nich dosáhli vysokého postavení starší bratři Mořic, který se stal známým kartografem, c. a k. polním zbrojmistrem, velitelem válečné školy ve Vídni a od roku 1890 majitelem 35. českého pěšího pluku v Plzni, a Jindřich, který se stal c. a k. generálmajorem.\n\nAbsolvoval staroměstské Akademické gymnázium, poté studoval (1857–59) na Stavovském polytechnickém ústavu Království českého v Praze. Žák významného českého zeměměřiče profesora Karla Františka Edvarda rytíře Kořistky. Jeho spolužákem byl Dominik Zbrožek, budoucí první vedoucí katedry geodezie a sférické astronomie na c. a. k. Vysoké polytechnické škole (VPŠ) ve Lvově (nyní Národní univerzita Lvovská polytechnika). V letech 1872–1880 poslouchal přednášky z vyšší geodezie a sférické astronomie na c. a. k. VPŠ ve Vídni, kde jedním z přednášejících byl první rektor VPŠ a profesor vyšší geodezie a astronomie Josef Philipp Herr.\n\n11. května 1859 vstoupil do rakouské armády, kde sloužil v Moravském pěším pluku č. 3 arcivévody Karla. Téhož roku se zúčastnil rakousko-italské války, zejména bitev u Magenty a Solferina. Pak sloužil ve Slezském pěším pluku č. 1 císaře Františka Josefa I. a v Královéhradeckém pěším pluku č. 18 velkoknížete Konstantina.\n\nOd 9. prosince 1862 působil ve Vojenském zeměpisném ústavu ve Vídni (VZÚ, \"k.u.k. Militär-Geographischen Institut in Wien\"), kde pracoval v různých útvarech a funkcích. V roce 1880 převzal vedení astronomické observatoře a 12. září 1894 také vedení astronomicko-geodetické skupiny VZÚ.\n\nV roce 1868 se oženil s Josefinou (1844–1926), rozenou Chimani. Narodili se jim dva synové. První z nich, matematik Robert Daublebský von Sterneck (1871–1928), byl profesorem na univerzitách ve Vídni, v Černovicích (německy \"Czernowitz\", nyní Ukrajina) a ve Štýrském Hradci. Druhý, právník a lékař Oskar Daublebsky von Sterneck (1874–1965) byl pracovníkem univerzitní knihovny ve Vídni.\n\nV letech 1882–1909 byl členem Rakouské komise pro stupňová měření (od roku 1904 – Rakouská komise pro mezinárodní měření Země), v čele které v tomto období stáli prezidenti prof. Dr. Theodor Egon Ritter von Oppolzer, prof. Dr. Michal Franciszek Ignacy Karliński a prof. Dr. Wilhelm Tinter von Marienwil. Od r. 1882 byl také plnomocným komisařem Rakouska-Uherska při mezinárodní Stálé komisi pro Evropská stupňová měření, jejímž prezidentem tehdy byl významný německý zeměměřič prof. Dr. Friedrich Robert Helmert.\n\n11. prosince 1905 po téměř 47 letech aktivní služby ve VZÚ odešel do důchodu jako generálmajor.\n\nZemřel ve Vídni a byl pohřben na hřbitově osady Neustift am Walde (dnes součást Vídně).\n\nV roce 1863 se zapojil do prací na evropském stupňovém měření. Zúčastnil se měření triangulace I. řádu v celém Rakousko-Uhersku (1864-1897) a vykonával také astronomická pozorování a barometrickou nivelaci v Srbsku, Bulharsku, Bosně a Hercegovině (1871-1874) a v Albánii (1886). Při astronomických pozorováních použil novou vlastní metodu pro určení zeměpisné šířky z měření zenitových vzdáleností jižní nebo severní hvězdy, která je nyní známá jako metoda Sterneckova. V letech 1875-1879 a 1901-1904 měřil na vodočtu vlastní konstrukce na molu Sartorio v Terstu (nyní Itálie). Měření sloužila k přesnějšímu určení střední hladiny Jaderského moře pro účely přesné nivelace, jakož i pro studium přílivu a odlivu. V roce 1886 řídil astronomické a triangulační práce v oblasti Lim (německy \"Limgebiete\"; území dokola řeky Lim, nyní na území států Černá Hora, Albánie, Srbsko a Bosna a Hercegovina), pak byl technickým vedoucím mechanických dílen VZÚ (1886-1889) apod. Zúčastnil se také vyměřování několika geodetických základen, zejména 25. září – 17. října 1873 - základny u Chebu (německy \"Eger\") v Čechách s délkou 4 188, 2002 m, 28. září – 15. října 1874 základny u Radovců (německy \"Radautz\", rumunsky \"Rădăuţi\") v Bukovině (nyní Rumunsko) s délkou 9 860, 953 m a 13. – 28. srpna 1899 základny Chodačkiv-Nastasiv u města Ternopolu (nyní Ukrajina) s délkou 4 445, 4707 m. Byl jedním z autorů III. vojenského mapování císařství - „Františko-Josefského“ (1870-1884).\n\nProváděl také školení navigačních důstojníků c. a k. bitevních lodí (1885) a podílel se na přípravě cesty známého českého cestovatele, kartografa, spisovatele a středoškolského profesora Josefa Wünsche (1842-1907) do Orientu (1881).\n\nSvětového jména dobyl výzkumem tíže. Již v roce 1881 zkonstruoval lehce transportabilní kyvadlový přístroj (německy \"Pendelapparat\") s půlvteřinovým kyvadlem, který pak stále zdokonaloval. První výzkum tíže započal v letech 1882-1883 v dole Vojtěch Státních dolů na stříbro a olovo v Příbrami – Březových Horách v Čechách. Měření byla zpočátku omezena pouze na oblast Království českého, ale už v roce 1883 byla rozšířena i na další části Rakousko-Uherska (Halič, Maďarsko aj.), v důsledku čeho dosáhl v roce 1901 celkový počet určených tížnicových bodů v říši 544. Při tom, na území Čech a Moravy bylo provedeno první celoplošné měření tíže a pak sestavena první mapa intensity tíže na světě (1894). Od roku 1891 určoval tíži také v Bavorsku a horní Itálii, 1892 v Berlíně, Postupimi a Hamburgu, 1893 v Paříži, Londýně (Greenwich a Richmond) a Štrasburku, 1894 na hlavní ruské hvězdárně v Pulkovu u Sankt-Petěrburgu a na univerzitní hvězdárně v Moskvě.\n\nV roce 1892 se Sterneckův kyvadlový přístroj používal také pro měření tíže v průběhu francouzské polární expedice na lodi „Manche“ na ostrovy Jan Mayen a Špicberky v Severním ledovém oceánu a v průběhu rakousko-uherské výpravy do východní Asie na korvetě c. a k. námořnictva „Saida“.\n\nByl autorem více než 40 vědeckých knih, článků, katalogů a informaci ve zprávách VZÚ ve Vídni „\"Mitteilungen des k. u. k. Militär-Geographischen Institutes\"“ a v jiných vydáních v Rakousko-Uhersku, Německu a Čechách. Výsledky jeho práce jsou popsány také v souborné publikaci „\"Die Tätigkeit des k. u. k. Militärgeographischen Institutes in den Letzten 25 Jahren (1881 bis ende 1905)\"“ (1907). Z nich vyšla také v češtině publikace pod názvem „\"Seznam výšek v Čechách, jež v letech 1877 až 1879 od c. k. voj. zeměpisného ústavu trigonometricky stanoveny byly\"“ (1884), kterou zpracoval spolu s profesorem K. Kořistkou na základě nového III. vojenského mapování v Čechách (1877-1880).\n\nZa statečnost na válečném poli a zásluhy v odborné a vědecké činnosti obdržel 11 rakouských a zahraničních vyznamenání.\n\n\na několik dalších vyznamenání a řádů\n\n\n"}
{"id": "787627", "url": "https://cs.wikipedia.org/wiki?curid=787627", "title": "Kuba na Letních olympijských hrách 1904", "text": "Kuba na Letních olympijských hrách 1904\n\nKubu na Letních olympijských hrách 1904 v Saint Louis reprezentovalo 3 muži. Nejmladším účastníkem byl Ramón Fonst (21 let, 7 dní), nejstarším pak Manuel Díaz (30 let, 153 dní). Reprezentanti vybojovali 9 medailí, z toho 4 zlaté, 2 stříbrné a 3 bronzové.\n\n"}
{"id": "787634", "url": "https://cs.wikipedia.org/wiki?curid=787634", "title": "Letecká správa Federálního ministerstva vnitra", "text": "Letecká správa Federálního ministerstva vnitra\n\nLetecká správa Federálního ministerstva vnitra (LS FMV), od roku 1988 až do zániku v roce 1990 Letecká správa Sboru národní bezpečnosti (LS SNB), byl letecký policejní útvar, který existoval v letech 1979 až 1990 na území Československé socialistické republiky. Předchůdcem útvaru byl Letecký oddíl Ministerstva vnitra a nástupcem se stal Úřad Federálního ministerstva vnitra pro leteckou službu.\n\nV roce 1979 došlo k formálnímu zániku Leteckého oddílu Ministerstva vnitra, který byl nahrazen nově vzniklou Leteckou správou Federálního ministerstva vnitra. Útvar existoval pod tímto názvem do roku 1988, kdy byl formálně změněn na název Letecká správa Sboru národní bezpečnosti. Úkoly útvaru se postupně začaly měnit, důraz byl kladen především na záchrannou činnost. Vrtulníky Letecké správy neplnily už jen policejní úkoly, ale spolupracovaly s Horskou službou, vypomáhaly při povodních a monitorovaly dopravu. Rostoucí potřeba záchranných letů vedla až k zavedení letecké záchranné služby na území Československa v roce 1987. Hlavní velitelství Letecké správy Federálního ministerstva vnitra se nacházelo na pražském letišti Stará Ruzyně (dnes Terminál Jih) a odloučené skupiny vznikly v Bratislavě a Popradě. Letecká technika zahrnovala stroje původního Leteckého oddílu Ministerstva vnitra, a to sovětské vrtulníky Mil Mi-2 a Mil Mi-8 a letadla Jakovlev Jak-40, Iljušin Il-62 a Tupolev Tu-134.\n\nO vybudování systému organizované letecké záchranné služby na území Československé socialistické republiky se začalo uvažovat teprve v roce 1977. Federální ministerstvo vnitra, ministerstvo zdravotnictví a Ústav národního zdraví začali shromažďovat informace o provozu letecké záchranné služby v ostatních evropských zemích. Pozornost byla soustředěna především na počet a zaměření letů, ale sbíraly se informace také o stanovištích a vrtulnících letecké záchranné služby.\n\nLetecká záchranná služba zahájila na území Československa činnost oficiálně 1. dubna 1987 v 7:15. Jednalo se o zkušební provoz pro oblast Prahy a Středočeského kraje. Pražský Ústav národního zdraví vyčlenil pro leteckou záchrannou službu zdravotnický personál, Letecká správa Federálního ministerstva vnitra poskytla vrtulníky a Československá státní pojišťovna zajistila finanční krytí projektu. První etapa zkušebního provozu probíhala do 30. května 1987 a zjišťovala ji Letecká správa Federálního ministerstva vnitra.\n\n\n"}
{"id": "787640", "url": "https://cs.wikipedia.org/wiki?curid=787640", "title": "SM-liiga 2011/2012", "text": "SM-liiga 2011/2012\n\nSezóna 2011/2012 byla 37. sezonou Finské ligy ledního hokeje. Obhájcem titulu byl tým IFK Helsinky. Vítězem se stal tým JYP Jyväskylä.\n\n\n\n\n\n\n\n Oficiální stránky ligy\n"}
{"id": "787642", "url": "https://cs.wikipedia.org/wiki?curid=787642", "title": "DirectAccess", "text": "DirectAccess\n\nTechnologie DirectAccess, obsažená v systémech Windows Server 2008 R2 a Windows 7 (edice Enterprise nebo Ultimate), umožňuje podnikovým uživatelům vzdáleně přistupovat k prostředkům v interní síti (sdílené složky, webové servery či aplikace, apod.) bez nutnosti připojení pomocí VPN. DirectAccess automaticky sestavuje obousměrné IPSec připojení k interní síti pokaždé, když je počítač připojený k Internetu, a to ještě předtím, než se uživatel přihlásí. Pro uživatele je vše naprosto transparentní a pracuje stejným způsobem, jako by byl fyzicky v interní síti. , \n\nDirectAccess používá IPsec tunely mezi klienty a DirectAccess serverem a datový provoz v rámci DirectAccess používá výhradně protokol IPv6, je tedy nutné zajistit jeho podporu a používání uvnitř interní sítě. Podpora tohoto protokolu v rámci připojení interní sítě, resp. klientských počítačů k Internetu není vyžadována, při její absenci je automaticky použita některá z tunelovacích technik (6to4, Teredo, příp. IP-HTTPS), která zajistí přenos IPv6 provozu zapouzdřením do IPv4. Použitá tunelovací technika závisí na umístění klientského počítače – je-li připojen přímo k Internetu pomocí veřejné IPv4 adresy, použije se 6to4, je-li za NATem, použije se Teredo. IP-HTTPS se použije ve chvíli, kdy 6to4 či Teredo spojení selže.\nPři použití UAG jsou navíc k dispozici mechanismy NAT64 a DNS64, které umožňují v rámci DirectAccess přístup i na interní zdroje dostupné pouze přes IPv4.\n\nTechnologie DirectAccess vyžaduje :\n\nDirectAccess server:\nDirectAccess klient:\nPKI infrastrukturu:\n"}
{"id": "787644", "url": "https://cs.wikipedia.org/wiki?curid=787644", "title": "Kuba na Letních olympijských hrách 1900", "text": "Kuba na Letních olympijských hrách 1900\n\nKubu na Letních olympijských hrách 1900 v Paříži reprezentovalo 1 muž. Vybojoval 2 medaile, z toho 1 zlatou a 1 stříbrnou.\n\n"}
{"id": "787646", "url": "https://cs.wikipedia.org/wiki?curid=787646", "title": "Erwin Katona", "text": "Erwin Katona\n\nErwin Katona, též Ervín Katona, (26. června 1903, Uherský Brod – datum a místo úmrtí neznámé, zřejmě Spojené království po r. 1980) byl německy hovořící židovský architekt, představitel funkcionalismu, který působil koncem dvacátých a v třicátých letech v Československu. Nejvíce staveb, zejména činžovních domů, postavil v Praze. Projektoval též rodinné vily v Ústí nad Labem, obchody (Plzeň a český Brod) či například sirotčinec (Žižkov). \n\nNarodil se v Uherském Brodě v roce 1903. Do Prahy přišel ve dvacátých letech údajně z Budapešti, kde možná i studoval. \n\nV Praze postavil několik nájemních domů, které jsou velmi typické pro svoji na první pohled viditelnou funkčnost až jedoduchost. Na první pohled se většinou odlišují od okolní zástavby kachlíkovou fasádou a typickými, pravoúhlými tvary. Katonovy domy lze nalézt na Žižkově, v Karlíně, na Smíchově i na území Nového i Starého Města. \n\nVedle toho projektoval a postavil i tři významné vily v Ústí nad Labem. Před okupací Československa emigroval do Velké Británie. Zde byl autorem několika patentů pro montované domy, které jsou zde známé jako tzv. \"orlit houses\". Naposledy je zmiňován r. 1980 jakožto člen Královského institutu britských architektů (RIBA). \n\nDalší jeho osudy zatím nejsou známy.\n\nPrvní jeho stavby jsou ovlivněny architektonickým expresionismem. Další jeho práce jsou ve funkcionalistickém stylu. \n\n\n\n"}
{"id": "787647", "url": "https://cs.wikipedia.org/wiki?curid=787647", "title": "Stavitelské listy", "text": "Stavitelské listy\n\nStavitelské listy (1904–1941) byl český odborný časopis první poloviny 20. století.\n\nČasopis byl založen a vydáván v Praze několika spojeným odbornými stavitelskými svazy, mimo jiné pro posílení českého hospodářského sebevědomí. Dlouholetým redaktorem stavitelských listů byl Emil Edgar.\n\nVe třicátých letech byl časopis tištěn v tiskových závodech Eduarda Grégra. Měl ceněnou odbornou úroveň a vynikal střízlivou objektivitou. Hlavním posláním časopisu bylo přinášet přehledné a praktické zprávy potřebné pro výkon stavitelských povolání: informace o chystaných zakázkách, chystaných zákonech a jiných právních normách, výsledky právních řízení, informace o novinkách v technologiích, informace o vycházející odborné literatuře. Přehled soutěží.\n\nV listech vycházely mimoto i odborné články jak o stavební technice tak také o architektuře. Stavitelské listy jsou přehledným pramenem k historii českého a moravského stavitelství a architektury.\n\nPublikovali zde respektovaní publicisté, praktici, architekti, akademici.\n\nStavitelské listy byly dobře rozeznatelné střízlivou grafickou úpravou, dlouhodobě neměnným vzhledem a kvalitním tiskem.\n\n"}
{"id": "787654", "url": "https://cs.wikipedia.org/wiki?curid=787654", "title": "Those Who Are About to Die Salute You", "text": "Those Who Are About to Die Salute You\n\nThose Who Are About to Die Salute You - Morituri Te Salutant je debutovým albem skupiny Colosseum, vydaným v roce 1969 na značce Fontana. Je jedním z průkopnických alb stylu jazz fusion. Název je překladem latinské fráze \"morituri te salutant\" (jdoucí na smrt tě zdraví), což byl podle lidové pověsti pozdrav, kterým gladiátoři zdravili císaře před začátkem zápasu.\n\nAlbum dosáhlo v UK Albums Chart pozice č. 15.\n\n\nVe Spojených státech bylo album vydáno v červenci 1969 na značce Dunhill, s jiným pořadím skladeb a jiným obalem.\n\n\n"}
{"id": "787657", "url": "https://cs.wikipedia.org/wiki?curid=787657", "title": "South Plains", "text": "South Plains\n\nSouth Plains ( \"Jižní pláně\") je hovorový termín pro geografický region v Texasu, sestávající z části regionu Llano Estacado a jižní části regionu Texas Panhandle, s centrem v Lubbocku. Oblast je známá těžbou ropy, ačkoliv South Plains je v převážné míře zemědělský region, který produkuje značnou část bavlny ve Spojených státech a ve kterém jsou rozsáhlé ranče. South Plains je též domovem několika vysokých škol a univerzit, největší z nich je Texas Tech University v Lubbocku.\n\nV regionu je celkem 24 okresů:\nBailey, Borden, Briscoe, Castro, Cochran, Crosby, Dawson, Dickens, Floyd, Gaines, Garza, Hale, Hockley, Kent, King, Lamb, Lubbock, Lynn, Motley, Parmer, Scurry, Swisher, Terry a Yoakum.\n\nNejsevernější z nich (Parmer, Castro, Swisher, a Briscoe) jsou považovány za součást regionu Texas Panhandle.\n\nBavlna je nejčastěji pěstovanou plodinou v regionu. V letech 2004 a 2005 byly zaznamenány rekordní sklizně této plodiny. V regionu a sousedním území (dohromady v 31 okresech) bylo v roce 2005 sklizeno více než milion balík bavlny. Toto číslo dělá ze South Plains největší pěstitelský region bavlny na světě.\nExistuje mnoho firem a organizací, které používají termín “South Plains” jako část svého názvu. Je to například vysoká škola South Plains College v Levellandu; každoroční veletrh Panhandle-South Plains Fair v Lubbocku; regionální pobočka Amerického Červeného kříže, South Plains Regional Chapter of the American Red Cross; Výbor pro South Plains největší americké skautské organizace, South Plains Council of the Boy Scouts of America; a mnoho dalších veřejných a soukromých organizací.\nSouth Plains je menší region v regionu Llano Estacado. Obyvatelé South Plains považují za svůj domov oba regiony.\n\n"}
{"id": "787658", "url": "https://cs.wikipedia.org/wiki?curid=787658", "title": "Fotografie v Dánsku", "text": "Fotografie v Dánsku\n\nJako v mnoha zemích byl vývoj techniky, řemesla a umění fotografie v Dánsku mimo jiné důsledkem změny technologie, zlepšování ekonomických podmínek a míry uznání fotografie jako svéprávné formy umění. Fotografie v Dánsku se vyvíjela za silné spoluúčasti a zájmu od samotných počátků tohoto umění v roce 1839 k úspěchům značného počtu Dánů ve světě fotografie do dnešních dní. Průkopníci, jako byli Mads Alstrup a Georg Emil Hansen připravili cestu pro tuto rychle rostoucí profesi během druhé poloviny 19. století, oba byli mezinárodně uznávanými zároveň uměleckými a novinářskými fotografy. Fotografie v Dánsku byla časem přijata jako umělecká forma a dnes se dánští fotografové aktivně účastní na klíčových výstavách po celém světě.\n\nMezi nejúspěšnější současné dánské fotografy se řadí Jacob Aue Sobol, který získal uznání za podmanivé portréty své grónské přítelkyně a Per Bak Jensen, který představil nový pohled na moderní krajinářskou fotografii. V novinářské fotografii patří mezi oceňované například Jan Grarup a Claus Bjørn Larsen, kteří se zabývali válečnými konflikty světového významu za posledních 20 let.\n\nChristian Tuxen Falbe, dánský námořní důstojník, byl v lednu 1839 jménem korunního prince Kristiána VIII. vyslán do Paříže, kde v té době Louis Daguerre, jeden z průkopníků fotografie, vyvíjel první praktickou metodu fotografování — daguerrotypii. Falbe korunního prince informoval o své návštěvě Daguerra, při které spatřil některé z prvních daguerrotypií. Princi Kristiánovi vysvětlil, jaký má dojem z nového procesu a jak si myslí, že je důležitý pro umění a vědy v Dánsku. Krátce na to se vrátil do Kodaně s fotografickou kamerou a několika vlastními daguerrotypiemi pro korunního prince, který věřil v jejich velký vědecký význam a svěřil je Hansi Christianu Ørstedovi, jednomu z nejvýznamnějších dánských vědců. Jako výsledek Ørstedova zájmu se nové umění – fotografie – rychle rozšiřovalo, v roce 1842 si daguerrotypista Mads Alstrup (1809–1876) otevřel první fotoateliér v Kodani. V 50. letech byla v hlavním městě více než stovka studií a mnoho dalších bylo v ostatních částech země.\n\nNejstarší dochovanou fotografii v Dánsku pořídil Peter Faber (1810–1877), básník a pionýr telegrafie. Jeho daguerrotypie náměstí Gråbrødretorv v Kodani je ve sbírkách Kodaňského městského muzea. Obraz náměstí je od skutečnosti převrácen zleva doprava, jelikož se dříve daguerrotypie pořizovaly kamerami bez zrcadla. Pečlivá analýza naznačuje, že fotografie pochází z července 1840. Expoziční doba asi 15 minut na slunci vysvětluje, proč je z lidí vidět pouze muž, který spí na úpatí sloupu v levé části obrázku.\n\nO své postavení v historii dánského fotografie soupeří s portrétem Bertela Thorvaldsena sedícího u svého ateliéru v zahradě Dánské královské akademie výtvarných umění v kodaňském paláci Charlottenborg. Tuto daguerrotypii pořídil francouzský fotograf Aymard Charles Théodore Neubourg, který navštívil Kodaň v létě roku 1840. Vyšetření okolností, za kterých byl snímek pořízen ukazuje, že to bylo v neděli 26. července 1840. Na snímku bylo zachyceno, jak Thorvaldsen dělá levou rukou „paroháče“, i když kvůli zrcadlovému efektu daguerrotypie je to ve skutečnosti jeho ruka pravá.\n\nZmiňme několik Dánů, kteří pořizovali první daguerrotypie.\n\nBěhem roku 1848 se v Paříži od Daguerra učil fotografii námořník a umělec Anton Melbye (1818–1875). Rudolph Striegler, Johan Emilius Bogh a Johan Ludvig Ussing byli mezi těmi, kteří se začali specializovat na portrétní fotografii a otevírali vlastní ateliérová studia v Kodani a okolí.\n\nGeorg Emil Hansen (1833–1891) z Næstvedu pocházel z fotografické rodiny. Když si založil v Kodani vlastní studio jeho otec Carl Christian Hansen, rozhodl se otevřít si také vlastní podnik. Stal se respektovaným fotografem své doby a na počátku 60. let 19. století se jeho zákazníky stala dánská královská rodina včetně krále Kristiána IX. Hansen vynikal především v přebírání nových technologií. Byl prvním, kdo používal papírové tisky a dělal portréty celé figury. Získal ocenění za své výstavy v Londýně (1862) a v Berlíně (1865). V roce 1867, spolu se svým bratrem Nielsem Christianem Hansenem, a dalšími dvěma fotografy založili fotografickou firmu, ze které se později stala společnost \"Hansen, Schou & Weller – dánští dvorní fotografové\".\n\nJednou z prvních dánských fotografek byla Thora Hallager (1821–1884), bytná spisovatele Hanse Christiana Andersena. V roce 1857 otevřela v Kodani vlastní studio, ve kterém portrétovala různé osobnosti nejen z oblasti umění, mimo jiné také to byli malíři Wilhelm Marstrand, P. C. Skovgaard nebo spisovatelka Mathilde Fibiger.\n\nTechniku fotografií carte de visite do Dánska přinesl Rudolph Striegler v roce 1860. Tato technika se v 70. letech velmi rychle rozšířila jako levná a atraktivní alternativa portrétní malby. Provozovali ji například fotografové jako Ludvig Grundtvig (1836–1901) a Adolph Lønborg (1835–1916) v Kodani nebo Heinrich Tønnies (1856–1903), který si otevřel ateliérové studio v Aalborgu. V roce 1879 byla založena Dánská fotografická společnost, která má podporovat a rozvíjet fotografii, podporovat spolupráci mezi svými členy a bránit nekalé soutěži. V roce 1880 mělo sdružení 87 členů, na přelomu století jich bylo přes tisíc.\n\nHeinrich Tønnies (1825–1903) zůstává doposud jedním z předních fotografů fotografických vizitek v Dánsku. V červnu 1856 začal svou fotografickou kariéru jako partner C. Fritsche v Aalborgu a v prosinci téhož roku zakoupil partnerský podíl na podnikání a začal provozovat ateliér pod svým vlastním jménem. Od roku 1861 jeho obchod kvetl, potřeboval větší studio a více asistentů, v roce 1870 se stal dánským občanem. Jeho rodinný podnik nakonec přežil po tři generace – celkem 75 let. Šíře jeho fotografických produktů zahrnovala: daguerrotypie, kalotypie, pannotypie, fotolitografie, stereoskopie, ambrotypie, fotografické vizitky a medailony. Předpokládá se, že je autorem minimálně 75 000 fotografických vizitek, mnoho jich vzniklo v důsledku velké vlny emigrace z Nordjyllandu do Severní Ameriky. Vzhledem k chudobě v Aalborgu v oblasti Vendsysselu tamní poptávka po levných portrétech carte de visite pokračovala až do první světové války, což učinilo Tönniovo studio jedním z posledních vyrábějících tento typ portrétů v Dánsku.\n\nPietro Boyesen (1819–1882) byl dánský fotograf, který strávil většinu svého profesního života v Římě. Měl talent pro kompozici a charakterizaci. Na rozdíl od nudných studiových portrétů, které byly v té době velmi časté, fotografoval portréty v exteriérech v intimních pózách v prostředí římských staveb. Měl talent pro kompozici a vystižení charakteristiky. Snímky komponoval s různými předměty představující římské prostředí. Jeho díla obsahují poněkud nesmělé, ale intimní kouzlo.\n\nFrederikke Federspiel (1839–1913) byla jednou z prvních dánských fotografek. Ve svých 35 letech absolvovala školení v oblasti fotografie v německém Hamburku, přičemž její strýc, Poul Friedrich Lewitz, její teta i bratranec Alfred Lewitz byli všichni fotografové. V roce 1876, při registraci svého podnikání v Aalborgu, se stala jednou z prvních oficiálně uznávaných fotografek v Dánsku. Svou profesi registrovala pod značkou \"Photographin\" – německým slovem, které mělo jasně odkazovat na to, že byla žena. Specializovala se na portréty, v roce 1883 se stala také jednou z prvních žen členkou Dánské fotografické společnosti. Jako jedna z prvních experimentovala s hořčíkovým práškovým bleskem. Jakmile byla v Aalborgu v roce 1901 zavedena elektřina, ve svém ateliéru instalovala elektrické lampy.\n\nKristen Feilberg (1839–1919) představuje dalšího dánského fotografa známého hlavně svými snímky pořízenými daleko za hranicemi Dánska. Od roku 1860 až do roku 1890 se Feilberg účastnil expedice na Sumatru, do Singapuru a Penangu. V roce 1867 vystavoval fotografie na výstavě v Paříži a v roce 1870 se připojil k expedici do zemí Bataků na východní Sumatru, kde úspěšně pořídil desítky národopisných obrázků.\n\nChristian Hedemann (1852–1932) se řadí mezi první dánské umělce, kteří emigrovali do vzdálených zemí. Ačkoli absolvoval vzdělání v Dánsku, Kodaň opustil v roce 1878 a usadil se na Havaji. Zprvu pracoval jako strojní inženýr na cukrové plantáži Hana (\"Hana Sugar Plantation\") na ostrově Maui, později jako technický manažer v železárnách v Honolulu. Jako vášnivý amatérský fotograf pomohl založit havajský \"Camera Club\" (1889–1893). V roce 1903 se stal americkým občanem a v roce 1909 přijal jmenování dánským konzulem. Jeho pozoruhodné fotografie havajské královské rodiny a společenských elit zůstávají v archivu jako jedny z prvních obrazových dokumentů před připojením Havaje k USA.\n\nMary Steen (1856–1939) byla úspěšná kodaňská fotografka, průkopnice interiérové fotografie rodin v jejich domovech. Později jako dvorní fotografka fotografovala dánskou královskou rodinu, ale nějaký čas strávila také v Londýně, kde fotografovala Královnu Viktorii. Jako feministka se zasloužila o zlepšení pracovních podmínek pro ženy a její vlastní příběh byl příkladem pro mnoho žen, které se chtěly stát profesionálními fotografkami.\nBenedicte Wrenstedová (1859–1949) byla další významná dánská fotografka, která emigrovala v roce 1894 do USA. Řemeslu se naučila od své tety z matčiny strany, Charlotte Borgenové, a nějakou dobu v 80. letech 19. století provozovala studio na Torvet čp. 8 v dánském Horsens. Velkou část své fotografické kariéry strávila ve svém ateliéru v Pocatello, malém městě v jihovýchodním Idaho, kde portrétovala místní obyvatele a zaznamenávala růst města. Jejím nejznámějším dílem jsou však její dokumentární fotografie indiánů kmene Šošonů v oblasti Velké pánve, které jsou považovány za velmi důležité antropologické materiály. Wrenstedová se stala americkou občankou v roce 1912, ve svých 53 letech. Téhož roku ukončila svou kariéru fotografky. Mnoho jejích snímků indiánů je uchováno v Smithsonovu institutu a Národním archivu NARA.\n\nLudvig Luplau pracoval v Kodani, než asi v roce 1870 emigroval do USA, kde si otevřel vlastní fotografický ateliér v Chicagu. Na zadní straně jeho carte de visite uváděl: \"Ludvig Luplau z Kodaně\", Chicagský adresář městských firem uváděl jeho působiště na různých místech od roku 1870 až do konce století. Jeho reklama na stereofotografie propagovala, že firma \"Luplau & Co\" z Fourth Street čp. 80 se specializuje na venkovní fotografii a stereoskopie interiérů. Louis Luplau, jeho syn, pokračoval ve fotografování až do počátku 90. let 19. století.\n\nPeter Elfelt (1866–1931) se vyučil umění fotografie ve městě Hillerød v roce 1893 společně s Carlem Rathsackem a brzy si otevřel vlastní ateliér spolu se svými dvěma bratry. Jeho práce získala uznání v roce 1900, kdy získal titul dvorního fotografa u dánského královského dvoru. Pořídil nejen velké množství portrétů, ale i krajin v celém Dánsku. Později se jeho jméno objevilo významně také v oblasti kinematografie.\n\nElfelt kromě jiných pomocníků ve svém ateliéru zaměstnával v letech 1905–1914 Johanne Hesbeckovou, která se poté přestěhovala do Søllerød Kommune, kde si otevřela vlastní studio na Esthersvej, Ny Holte. Pořizovala portréty a příležitostně přispívala do místních novin \"Søllerød Tidende\".\n\nSouběžně s používáním daguerrotypií se vyvíjela souběžně řada dalších technik. Ambrotypie vytvářející pomocí kolodia pozitivní obrazy na skle a pannotypie fungující také na podobné bázi, se v Dánsku používaly asi do roku 1855. Papírové tisky založené na principu negativu se používaly od počátku 50. let 19. století, tiskly se až do roku 1857 na slaný papír, kdy byly nahrazeny papírem albuminovým. Kolódiové emulze na chloridových papírech se používaly od roku 1865 a v roce 1880 byl představen želatinovým stříbrným tiskem.\n\nDíky zvyšující se dostupnosti jednodušších technik na začátku 20. století získávala popularitu amatérská fotografie. Sigvart Werner a Julius Møller byli jako jedni z mnoha, koho ovlivnil piktorialistický trend, který se soustředil na malebné krajiny a žánrovou fotografii.\n\nOd 90. let 19. století začala společnost Detroit Publishing používat techniku fotochromu založenou na chromolitografii k výrobě velkého množství barevných pohlednic, a pořídila také mnoho snímků vedut evropských měst. V jejich sbírce je také několik pohledů pořízených v Kodani mezi lety 1890 a 1900.\n\nTěžící z příchodu pohlednic, fotografovala Marie Willumsen (1884–1961) spoře oblečené ženy a akty na pláži Helgoland v Kodani. V letech 1916 a 1920 tak pořídila mnoho fotografií tohoto typu, které pak prodávala v nedalekém stánku. Její podnikání však bylo přerušeno, když se o její aktivity začala zajímat policie. Mnohé z těchto snímků byly v pozdější době považovány za díla s významnou uměleckou hodnotu.\n\nHendrik Sartov (1885–1970) působil od roku 1907 ve Spojených státech jako portrétní fotograf a kameraman u němého filmu.\n\nDánská unie novinářských fotografů je považována za první národní organizaci sdružující novinářské fotografy. Byla založena v Kodani v roce 1912 šesti fotožurnalisty a dnes (2007) má více než 800 členů.\n\nJedním z prvních a nejúspěšnějších novinářských fotografů byl dánský Američan Jacob Riis (1849–1914), který ve Spojených státech propagoval sociální reformy. Původní profesí byl novinářem a fotografovat začal až poté, co emigroval do Ameriky. Prominentní uživatel blesku byl schopen dokumentovat a publikovat ponižující způsoby života v nájemných ubytovnách kasárenského typu v newyorských slumech, což přispělo k zahájení výstavby činžovních domů pro chudé pracující (\"model tenements\"). Je považován za průkopníka sociální žurnalistické fotografie.\n\nZatímco některé dánské noviny začaly otiskovat první fotografie v 90. letech 19. století, teprve v 50. letech století dvacátého se fotografie v tisku rozšířila po denících v celé zemi. Podle francouzského vzoru, kde byla založena mezinárodní fotografická kancelář Magnum Photos, vznikla v Dánsku agentura Delta Photos, kterou založili Jesper Høm, Gregers Nielsen a další. Skupina podporovala žurnalistickou fotografii.\n\nSpolečnost Delta Photos byla rozpuštěna v roce 1972, ale jiné organizace, jako jsou \"Ragnarok\" společnosti Morten Bo nebo \"2. Maj\" Henrika Saxgrense se snaží podporovat a jasně definovat sociální a politické cíle. Někteří fotografové se věnovali sociálně-dokumentární fotografii jako nezávislí profesionálové, například Viggo Rivad a Krass Clement.\n\nV 70. letech 20. století Jacob Holdt (* 1947) strávil řadu let ve Spojených státech, kde fotografoval scény sociálně znevýhodněných po celé zemi. Ve své celosvětově úspěšné knize \"Americké obrázky\" (1977) uváděl tyto snímky do kontrastu s fotografiemi americké elity a doufal, že tak položí základ pro sociální reformy.\n\nTaké v současnosti jsou dánští fotožurnalisté podobně aktivní jako dříve. Zejména Jan Grarup dokumentoval války a konflikty po celém světě za posledních 20 let, a získával prestižní ocenění doma i v zahraničí. Claus Bjørn Larsen pracující v podstatě jako válečný fotograf získal v roce 1999 ocenění World Press Photo a sice v kategorii \"Fotografie roku\" za své snímky z Kosova.\n\nKromě novinářské fotografie se v Dánsku daří i fotografii dokumentární. Jako příklad může být uvedena Jette Bang (1914–1964), která byla fascinována Grónskem a jejími obyvateli. Od roku 1936 pořídila více než 12 000 černobílých snímků této země a jejích obyvatel, ukazujících jak lidé žijí v souladu s krajinou.\n\nOd samého začátku se Dánové dohadovali o přesném umístění a úloze fotografie ve společnosti. V roce 1839 korunní princ Frederik společně s Ørstedem uložili Falbeho daguerrotypie na Královské dánské akademii věd a písemnictví a to navzdory skutečnosti, že vynálezce Daguerre byl umělec. V roce 1842 umělec Johan Frederik Møller odmítl grant od Královská dánské akademie výtvarných umění na studium fotografie ve Francii s odůvodněním, že to není umění. Fotografové nespadali ani do působnosti Akademie věd, ani pod Akademii výtvarných umění, ale byli považováni za manuální dělníky.\n\nZmatek pokračoval až do konce 19. století, kdy umělci začali používat fotografie jako pomůcky k malbě. Pozoruhodné příklady poskytuje například Peder Severin Krøyer, Jens Ferdinand Willumsen nebo Laurits Andersen Ring, kteří používali fotografie k tomu, aby získali více detailů a reality ve svých obrazech.\n\nS příchodem fotografických společností jako \"Danske Kamera Piktorialister\" ve 30. letech 20. století začal růst tlak ze strany aktivistů, jako byl například H. B. J. Cramer, na uznání fotografie za formu umění. Piktorialistické hnutí působilo až do 70. let. Jako protipól piktorialismu působil styl nová věcnost z 20. let. Pomalu dospěl až do Dánska, kde vyvrcholil v roce 1948, kdy Keld Helmer-Petersen publikoval své abstraktní barevné studie v publikaci \"122 barevných fotografií\".\n\nKromě dvaceti spíše amatérských uměleckých fotografických akcí pořádaných Aagem Remfeldtem v letech 1946 až 1976 v Galerii Charlottenborg se v Dánsku do 60. let uskutečnilo jen několik málo fotografických výstav. Situace se začala zlepšovat v roce 1963, kdy Jesper Hom uspořádal v Dánském muzeu umění a designu výstavu fotografů z New Yorku, Moskvy a Paříže. Dalším pozitivním vlivem bylo vydání knížky Kelda Helmera-Petersena \"Fragments of a City\" s fotografiemi požárních únikových cest a výtvarných siluet jeřábů, které pořídil během studií na Institutu Designu v Chicagu. Některé z nich byly publikovány v časopise \"Perspectiv\".\n\nV zimě 1968–1969 Jens Juncker-Jensen uspořádal unikátní expozici \"Fotografiet som udtryksmiddel\" (\"Fotografie jako prostředek projevu\"), pro kterou sesbíral nejlepší materiál z několika soudobých fotografických knih. Výstava přilákala nejen profesionální a amatérské fotografy, ale také architekty a televizní producenty. Materiál sloužil jako podklad pro šest televizních pořadů v následujících měsících. V nich proběhla diskuse o fotografii jako o umělecké formě.\n\nNa počátku 70. let se pod vlivem Spojených států, kde se fotografie dostala jako obor na vysoké školy, uskutečnila řada výstav, jako například \"New American Photography\" v galerii Bella Center. Ta ukazovala díla špičkových uměleckých fotografů z období 1950 až 1960 včetně Harry Callahana, Jerry Uelsmanna a Diane Arbus. Poté byla v roce 1973 v Kodani otevřena \"Galleriet for Creativ Fotografi\" (Galerie pro tvůrčí fotografii) a v roce 1977 byla otevřena galerie IMAGE v Aarhusu, která podporovala experimentální fotografii. Následné výstavy se zúčastnil krajinářský fotograf Kirsten Klein, průkopníci inscenované fotografie Nanna Bisp Büchert a Lis Steincke, stejně jako magický realista Per Bak Jensen.\n\nPoté, co se v 90. letech stal Per Bak Hansen členem profesorského sboru na Dánské královské akademii výtvarných umění v Kodani, bylo jasné, že fotografie byla přijata jako umělecká forma. Na důkaz toho v říjnu 2004 poprvé v historii studenti a absolventi akademie představili své fotografie na výstavě v Galleri Asbæk v Kodani pod názvem \"Eye of the Beholder – et blik på portrættet\".\n\nUznávajíce rostoucí postavení fotografie jako umění, přispěli aktivně k jejímu rozvoji umělci jako například Richard Winther, Stig Brøgger, Jytte Rex, Peter Brandes nebo Ane Mette Ruge. Na digitálním poli mladší umělci jako například Lisa Rosenmeier kombinovali klasické techniky umění a fotografie s digitalizovanou formu vyjadřování.\n\nNěkteří uznávaní dánští současní fotografové jsou:\n\n\n\n\n\n\n\n\n\n\n\n\n\n\n\n\n"}
{"id": "787660", "url": "https://cs.wikipedia.org/wiki?curid=787660", "title": "Slovenska hokejska liga 2011/2012", "text": "Slovenska hokejska liga 2011/2012\n\nSezóna 2011/2012 byla 21. ročník Slovinské ligy a 3. sezóna, kdy se liga hrála jako turnaj na konci sezóny mezi slovinskými týmy účastnícími se EBEL a Slohokej ligy. Mistrem se stal tým HDD Olimpija Lublaň.\n\nDvojice slovinských týmů (HDD Olimpija Lublaň a HK Acroni Jesenice) se sezóně 2011/12 zúčastnila EBEL, zatímco pětice slovinských týmů hrála Slohokej ligu. Aby došlo k určení slovinského mistra, všech sedm týmů se na konci sezóny zúčastnilo zkrácené Slovinské ligy. Oba týmy z EBEL zde byly nasazeny přímo do semifinále play off.\n\n\n\n\n Oficiální stránky ligy\n"}
{"id": "787662", "url": "https://cs.wikipedia.org/wiki?curid=787662", "title": "Třída Hunt II", "text": "Třída Hunt II\n\nTřída Hunt II byla druhou podskupinou eskortních torpédoborců třídy \"Hunt\", sloužících v Royal Navy z období druhé světové války. Postaveno jich bylo celkem 33 kusů. Sedm bylo za druhé světové války potopeny. Patnáct kusů bylo předáno dalším uživatelů. Používaly je Dánsko, Indie, Norsko, Polsko, Řecko.\n\nCelkem bylo postaveno 33 jednotek této třídy, které vstupovaly do služby v letech 1941–1942.\n\nHlavní výzbrojí bylo šest dvouúčelových 102mm kanónů, které doplnily čtyři 40mm kanóny a dva 20mm kanóny Oerlikon. Protiponorková výzbroj byla posílena. K napadání ponorek sloužily čtyři vrhače a dvě skluzavky pro svrhávání hlubinných pum. Pohonný systém tvořily dvě parní turbíny a dva kotle. Lodní šrouby byly dva. Nejvyšší rychlost dosahovala 29 uzlů.\n\nZa druhé světové války bylo ztraceny celkem sedm jednotek třídy \"Hunt II\".\n\n\n"}
{"id": "787666", "url": "https://cs.wikipedia.org/wiki?curid=787666", "title": "Kompromis roku 1850", "text": "Kompromis roku 1850\n\nKompromis roku 1850 byl soubor pěti zákonů Spojených států amerických, který byl schválen v září roku 1850. Zákony zmírnily čtyřletou konfrontaci mezi otrokářskými státy Jihu a liberálními státy Severu USA. Příčinou konfrontace byl status teritorií, získaných v mexicko-americké válce v letech 1846–1848. Kompromis, navržený senátorem za Stranu Whigů Henrym Clayem z Kentucky a zprostředkovaný demokratem Stephenem Douglasem, zabránil tehdy rozdělení USA nebo dokonce občanské válce a zmírnil částečně konflikty na období dalších čtyř let.\n\nKompromis se uskutečnil po náhlém úmrtí prezidenta Zachary Taylora, který, ačkoliv sám byl vlastníkem otroků, upřednostňoval zrušení otroctví na Jihozápadě. Lídr Strany Whigů Henry Clay navrhl kompromis, který ale nebyl schválen na začátku roku 1850. Na základě instrukcí od Claye, demokratický senátor Stephen Douglas z Illinois pak rozdělil Clayův návrh na několik menších částí a postupně získal podporu přes opozici, která byla silná na obou stranách, včetně senátora John C. Calhouna z Jižní Karolíny. \n\nKompromis byl přijat s úlevou, ačkoliv každá strana měla výhrady ke konkrétním bodům dohody.\n\n"}
{"id": "787671", "url": "https://cs.wikipedia.org/wiki?curid=787671", "title": "Mexická ústava z roku 1835", "text": "Mexická ústava z roku 1835\n\nTakzvaná Mexická ústava z roku 1835 nebyla plnohodnotná a formální ústava, byly to jen dva dokumenty, které tvořily přílohu k Ústavě z roku 1824. Tyto dokumenty ale zásadním způsobem změnily charakter mexické vlády. Byly to Siete Leyes (sedm zákonů) z roku 1835 a Ústavní zákony z roku 1836. Zástupci absolvovali setkání v San Felipe, aby diskutovali o budoucnosti Texasu. Předmětem diskuse byla nezávislost, vytvoření dočasné vlády, jakož i vojenská intervence.\n\nSiete Leyes (sedm zákonů) byla série ústavních nástrojů, které zásadně změnily organizační strukturu první Mexické republiky. Byli ustanoveny za vlády prezidenta Antonia López de Santa Anny 15. prosince 1835 s cílem centralizovat a posilnit federální vládu v období, kdy byla v sázce nezávislost Mexika.\n\n"}
{"id": "787673", "url": "https://cs.wikipedia.org/wiki?curid=787673", "title": "Lazzaro Spallanzani", "text": "Lazzaro Spallanzani\n\nLazzaro Spallanzani (10. ledna 1729 Scandiano, Itálie – 12. února 1799 Pavia) byl italský katolický kněz, přírodovědec a badatel, který přispěl k rozvoji experimentálního výzkumu tělesných funkcí a reprodukci zvířat. Jako jeden z prvních vědců experimentoval s oplodněním in vitro a provedl umělé oplodnění u ženy. V roce 1765 vyvrátil Aristotelovu teorii samoplození a objevil rozdílnou teplotní odolnost mikrobů. Studoval též navigaci netopýrů v totální tmě. Jeho studie dopomohla k objevení echolokace.\n\nOtec Lazzara Spallanzaniho byl advokát a pro svého syna si představoval také výnosnou kariéru právníka. Lazzaro v patnácti letech vstoupil do jezuitské koleje v Reggio Emilia, kde studoval filozofii a rétoriku. Větší zájem však projevoval o přírodní vědy (pozoroval prameny sopečného původu) a na přímluvu známého vědeckého pracovníka Vallisnieriho mu otec povolil studium biologie na univerzitě v Bologni. Spolu se svou sestřenicí Laurou Bassiovou zde studoval také matematiku a napsal vědecký spis o mechanice odrazu při házení žabek na vodní hladině. V roce 1754 byl jmenován profesorem logiky, metafyziky a řečtiny na univerzitě v Reggio Emilia, kde prováděl první pokusy s pozorováním mikroorganismů. V roce 1762 byl vysvěcen na kněze a o rok později se stal profesorem na koleji San Carlo v Modeně. Veškerý volný čas věnoval přírodním vědám a jeho badatelská činnost mu přinášela stále větší věhlas. Stal se uznávaným vědcem. V r. 1768 byl Spallanzani zvolen členem Královské společnosti a v r. 1775 zahraničním členem Královské švédské akademie věd.\n\nV roce 1768 mu Marie Terezie nabídla místo profesora přírodních věd na univerzitě v Pavii, kde zůstal až do konce života. Vybudoval zde známé muzeum přírodní historie s mnoha exponáty, které získal při svých cestách podél pobřeží Středozemního moře v letech 1785 - 1788, a stal se jeho ředitelem. Během své cesty do Cařihradu a na Balkán (1785-6) byl některým kolegy obviněn z krádeže exponátů z muzea v Pavii. Aféra skončila po ročním vyšetřování: Spallanzani byl shledán nevinným a původci křivého obvinění museli opustit univerzitu. V roce 1788 podnikl cestu na Sicílii a Liparské ostrovy, kde zkoumal mj. sopečnou činnost vulkánů. Výsledky svých pozorování popsal v obsáhlém díle \"Cesty po dvou Sicíliích a některých částech Apenin\" (\"Viaggi alle due Sicilie ed in alcune parti dell'Appennino)\", které bylo publikováno v několika svazcích od r. 1792. \n\nLazzaro Spallanzani zemřel na rakovinu močového měchýře r. 1799 ve svém domě v Pavii. Na jeho přání byl nemocný orgán vyňat z těla, aby mohl být zkoumán pro lékařské účely. Později byl umístěn v muzeu v Pavii.\n\nVedle své práce pro muzeum v Pavii vytvořil Spallanzani soukromou sbírku ve svém rodném domě ve Scandianu, která je nyní součástí Muzea města Reggio Emilia. Jsou v ní umístěny exponáty z oboru zoologie, paleontologie, litologie a botaniky. Kolekce rukopisů a jeho korespondence jsou uloženy v Panizziho knihovně v Reggio Emilia.\n\n"}
{"id": "787689", "url": "https://cs.wikipedia.org/wiki?curid=787689", "title": "Acta Philosophica Fennica", "text": "Acta Philosophica Fennica\n\nActa Philosophica Fennica je recenzovaný odborný časopis, který vydává Filosofická společnost Finska. Jsou v něm publikovány články o filosofii, se zvláštním ohledem na příspěvky finských filosofů. Původně vycházel v němčině. Po druhé světové válce začala ve filosofii dominovat angličtina, a proto dnes časopis vychází v angličtině. Vedoucím redaktorem časopisu je Ilkka Niiniluoto.\n\n\n"}
{"id": "787694", "url": "https://cs.wikipedia.org/wiki?curid=787694", "title": "Berkeley Studies", "text": "Berkeley Studies\n\nBerkeley Studies je recenzovaný vědecký časopis věnovaný irskému filosofovi G. Berkeleymu.\n\nPrvní číslo vyšlo roku 1977. Původně vycházel pod názvem \"Berkeley Newsletter\". Od roku 2005 je vydáván jako elektronické periodikum. V roce 2007 začal časopis vycházet pod nynějším titulem \"Berkeley Studies\". V současné době vychází jednou za rok a vydává jej Hampden–Sydney College. Od roku 2007 je šéfredaktorem Stephen H. Daniel.\n\n"}
{"id": "787696", "url": "https://cs.wikipedia.org/wiki?curid=787696", "title": "Bulharsko na letních olympijských hrách", "text": "Bulharsko na letních olympijských hrách\n\nBulharsko na letních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "787705", "url": "https://cs.wikipedia.org/wiki?curid=787705", "title": "Bulharsko na zimních olympijských hrách", "text": "Bulharsko na zimních olympijských hrách\n\nBulharsko na zimních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "787713", "url": "https://cs.wikipedia.org/wiki?curid=787713", "title": "Milan Indoor", "text": "Milan Indoor\n\nMilan Indoor, postupně hraný pod názvy \"WCT Milan\", \"Cuore Tennis Cup\", \"Fila Trophy\", \"Stella Artois Indoor\", \"Muratti Time Indoors\", \"Italian Indoors\", \"Guardian Direct Cup\", \"AXA Cup\", \"Breil Milano Indoors\", \"ATP Indesit Milano Indoors\" a \"Internazionali di Lombardia\", je zaniklý mužský profesionální turnaj v tenise, který byl součástí okruhů World Championship Tennis, Grand Prix a poté několika kategorií ATP Tour – ATP Championship Series, ATP International Series Gold a ATP International Series.\n\nKonal se každoročně v hale na koberci nejdříve mezi roky 1978 až 1997 v italském Milánu, poté v období 1998–2000 v britském hlavním městě Londýně a konečně v letech 2001–2005 opět v Milánu. V roce 2000 se hrálo na tvrdém povrchu.\n\nPremiérový titul kariéry získal na tomto turnaji v únoru 2001 Švýcar Roger Federer.\n"}
{"id": "787721", "url": "https://cs.wikipedia.org/wiki?curid=787721", "title": "Jan Sobek", "text": "Jan Sobek\n\nJan Sobek, v Německu znám jako Johann Sobeck, (30. dubna 1831 Žlutice – 9. června 1914 Hanover ) byl klarinetista a hudební skladatel českého původu.\n\nMísto narození se podle různých pramenů liší. Jsou uváděny Karlovy Vary, Žlutice a Kozlov v karlovarském okrese. Vystudoval hru na klarinet a skladbu na Pražské konzervatoři. Stal se klarinetovým virtuózem a úspěšně koncertoval po celé Evropě. Po padesát let působil jako první klarinetista orchestru \"Královského divadla\" v Hanoveru. Byl vyhledávaným učitelem hudby.\n\nVětšinu svého díla věnoval klarinetu. Komponoval koncerty, sonáty, fantasie na operní motivy apod. Mnoho z jeho skladeb se nedochovalo. Za jeho nejlepší díla jsou považovány dechové kvintety. I v současnosti jsou často uváděny na koncertech a nahrávány.\n\n\n\n"}
{"id": "787724", "url": "https://cs.wikipedia.org/wiki?curid=787724", "title": "Kingfisher Airlines Tennis Open", "text": "Kingfisher Airlines Tennis Open\n\nKingfisher Airlines Tennis Open je zaniklý mužský profesionální turnaj v tenise, který byl v letech 1996–2008 hrán venku na dvorcích s tvrdým povrchem. V rámci ATP Tour představoval součást kategorie International Series. Účastnilo se jej 32 hráčů dvouhry a 16 párů ve čtyřhře.\n\nTurnaj byl založen v roce 1996 v čínské Šanghaji a následně se odehrával ve vietnamském Ho Či Minově Městě, indické Bombaji a konečně v bengalúrském areálu KSLTA Signature Kingfisher Tennis Stadium. V něm se měl roku 2008 uskutečnit další ročník události, který byl ovšem z důvodu bezpečnostní hrozby zrušen a přesunut na další sezónu.\n\nV sezóně 2009 byl pak turnaj nahrazen nově vzniklou událostí Malaysian Open, konanou v malajsijském hlavním městě Kuala Lumpuru.\n"}
{"id": "787735", "url": "https://cs.wikipedia.org/wiki?curid=787735", "title": "Vykintas", "text": "Vykintas\n\nVykintas (datum narození neznámé, zemřel před rokem 1253), kníže źmuďský, vládl počátkem 13. století, strýc a protivník velkoknížete litevského Mindaugase. Poprvé je zmiňován roku 1219 jako účastník (spolu s litevskými knížaty) podepsání smlouvy s volyňskými knížaty. V roce 1236 se odehrála bitva u Saule, ve které Vykintas pravděpodobně velel žmuďskému vojsku. V letech 1248 – 1251 organizoval koalici proti Mindaugasovi, proto se vydal do Livonska žádat o výpomoc křižáky. Souvislosti: Vykintova sestra se vdala za Mindaugova bratra Dausprunga. S jejich dětmi, Tautvilem a Gedivydem (tedy se svými synovci) se Vykintas na této koalici podílel, organizoval ji Tautvilas. Důvody sporu: kolem roku 1248 Mindaugas vyslal vojsko v čele s Vykintem, Tautvilem a Gedivydem do Polockého knížectví získat nová území u Smolenska. Zatímco oni bojovali s rusény, Mindaugas, aby odstranil je, coby případné pretendenty na litevský trůn, zabral jejich území a poslal najaté vrahy, aby zabili Tautvila a Gedivyda. Ti, když se dozvěděli o událostech v Litvě a pochopili hrozící nebezpečí, utekli ke svému příbuznému Danielovi Haličskému. Brzy na to Vykintas sebral mohutnou koalici, která měla pomoci získat zpět zabraná území a dosadit na trůn Tautvila. Koalici tvořili: Vykintovi západní Žemaité (východní Žemaité tehdy podporovali Mindaugase), Jotvingové, mečoví bratři a Danielovi Haličané. V roce 1250 Tautvilas přibyl do Rigy, kde jej pokřtil Rižský arcibiskup Nikolaj (tím získal další výhodu proti v té době dosud nepokřtěnému Mindaugovi). Tautvila proto v Rize považovali za vážného pretendenta na litevský trůn. Když se ale nechal roku 1251 pokřtít i sám Mindaugas, přitom daroval řádu Vykintovu západní Žmuď a další území, Livonsko začalo podporovat Mindaugase. Kromě toho stříbrem si Mindaudas zajistil i dezerci jotvingů z koalice. Roku 1251 byl zbylou koalicí Vykinta, Tautvila a haličanů obléhán Mindaugův hrad Voruta, ale dobyt nebyl a Mindaugas v odvetu zaútočil na Vykintův hrad Tverai (\"Tvirement\") a jej obléhal. Hrad tehdy sice dobyt nebyl, ale v bojích byl Vykintas zraněn a Mindaugas zlomil proti sobě namířenou koalici. Tautvilas a Gedivydas uprchli do Volyně a o Vykintovi od té doby nejsou nikde žádné zmínky.\n"}
{"id": "787736", "url": "https://cs.wikipedia.org/wiki?curid=787736", "title": "Bruno (příjmení)", "text": "Bruno (příjmení)\n\n"}
{"id": "787742", "url": "https://cs.wikipedia.org/wiki?curid=787742", "title": "Mistrovství světa v rychlobruslení juniorů 2005", "text": "Mistrovství světa v rychlobruslení juniorů 2005\n\nMistrovství světa v rychlobruslení juniorů 2005 se konalo od 18. do 20. února 2005 na otevřené rychlobruslařské dráze ve finském Seinäjoki. Celkově se jednalo o 34. světový šampionát pro chlapce a 33. pro dívky. Českou výpravu tvořila Martina Sáblíková.\n\n"}
{"id": "787745", "url": "https://cs.wikipedia.org/wiki?curid=787745", "title": "Ličartovce", "text": "Ličartovce\n\nLičartovce jsou obec na Slovensku v okrese Prešov. V roce 2010 zde žilo 978 obyvatel, rozloha katastrálního území činí 8,29 km².\n"}
{"id": "787754", "url": "https://cs.wikipedia.org/wiki?curid=787754", "title": "Michael Fonfara", "text": "Michael Fonfara\n\nMichael Fonfara (* 11. srpna 1946 Stevensville, Ontario, Kanada) je kanadský hudebník, hráč na klávesové nástroje. Byl členem skupin The Electric Flag a Rhinoceros. Spolupracoval i s dalším členem skupiny Rhinoceros Danny Weissem na jeho sólovém albu a oba jsou také členové skupiny The Lincolns. V sedmdesátých letech byl členem doprovodné skupiny Lou Reeda, od devadesátých let hraje s Downchild Blues Band.\n\n"}
{"id": "787755", "url": "https://cs.wikipedia.org/wiki?curid=787755", "title": "Tomáš Škrdle", "text": "Tomáš Škrdle\n\nTomáš Škrdle (9. září 1853, Pleše u Kardašovy Řečice – 29. listopadu 1913, Praha) byl katolický kněz-katecheta, organizátor katolického života v Čechách, průkopník křesťanského socialismu.\n\nPocházel z rodiny majitele zemědělského statku. Základní školní vzdělání zahájil v Pleších (1860–1864) a Kardašově Řečici (1864–1867), do gymnázia pak chodil (1867–1875) v Jindřichově Hradci. Bohosloví absolvoval v l. 1875–1879 v Hradci Králové a Praze, na kněze vysvěcen v r. 1879. Krátce působil jako kaplan ve Svatoboru (Zwetbau) u K. Varů a v Zakšově (Sachsengrün) u Doupova. Ještě v r. 1879 pro nemoc přeložen jako katecheta na Žižkov, kde vyučoval na obecných a měšťanských školách do r. 1893 s výjimkou let 1883–1884 (léčení ve Schwarzbachu v H. Rakousích). V l. 1893–1913 v Praze-Karlíně jako výpomocný katecheta. Nositel vyznamenání Pro Ecclesia et Pontifice (1905) a knížecí arcibiskupský notář (1909).\n\nOd studentských let psal do novin, sbíral národopisný materiál (pohádky, pověsti) a zakládal katolické knihovny na českém venkově. Po příchodu na Žižkov se zapojil do charitativní činnosti na půdě spolku sv. Vincence. Od r. 1884 se těžiště jeho práce přeneslo do družstva Vlast, byl jeho původcem, zakladatelem a hybnou silou až do smrti. Vybudoval v něm nejvýznamnější centrum katolické organizátorské práce v letech před 1. sv. válkou, které vyvíjelo široké aktivity v náboženské, kulturní a sociální oblasti. Na počátku 90. let 19. století inicioval založení prvního křesťansko-sociálního periodika v Čechách, Nedělní dělnické přílohy Čecha (redigoval v l. 1891–1893), založil Sociální odbor Vlasti (1891), který vydával Dělnické noviny, později přejmenované na Naše listy.\n\nVýznamná byla jeho práce ve sféře tisku, psal do Vlasti, Čecha, Hlasu, Dělnických novin, Našich listů, Světozoru, v r. 1896 zakladatelem Tiskové ligy, redaktorem Vlasti (1884–1913), do družstva Vlasti převzal vydávání četných časopisů (Vychovatel, Sborník Historického kroužku, kalendář Svatý Vojtěch) a vybudoval v něm ediční středisko vydávající katolickou literaturu (edice Hlasy svatováclavské, Vzdělávací četba katolické mládeže) ve vlastní tiskárně (1900).\n\nŠiroce založené byly i jeho spolkové aktivity (1904 zal. Spolek pro zakládání katolických knihoven, 1908 zal. Pedagogický svaz, v Jednotě katolického učitelstva, v Jednotě katolických tovaryšů, ve Spolku přátel školských bratří atd.). V l. 1890–1893 předsedou Národopisného odboru Společnosti přátel starožitností v Praze.\n\nPodílel se společně s Tomášem Josefem Jirouškem a Rudolfem Horským na přípravách k založení Křesťansko-sociální strany pro Čechy, Moravu, Slezsko a Dolní Rakousy (1894 v Litomyšli). Zpočátku se v ní však neangažoval a zapojil se až později. V r. 1895 se stal členem konzervativně orientované Družiny pro katolickou organizaci, která stála za založením Katolické strany národní v Čechách. Křesťansko-sociální stranu v Čechách ovlivnil ze zákulisí, ze svých pozic v družstvu Vlast, svým ultramontanismem, krajně konzervativním smýšlením a rigorózními postoji motivovanými apologetickými důvody. Zaujal bojovně odmítavý postoj vůči moravským křesťanským sociálům, Katolické moderně kolem Karla Dostála-Lutinova i staročechům. Stal se jednou z klíčových postav stranického rozkolu v polovině 90. let, kdy se křesťansko sociální strana rozdělila a skupina kolem Emila Dlouhého-Pokorného založila Křesťansko-sociální stranu lidovou. Škrdle vstoupil oficiálně do křesťansko-sociální strany teprve po této roztržce v r. 1899. V l. 1899–1906 pracoval jako člen výkonného výboru strany. Stál u zrodu Strany katolického lidu (1906). Do popředí politického dění vstoupil opět v r. 1910 ve skupině tzv. Memorandistů kritizujících frakci křesťanských sociálů kolem Václava Myslivce. Stal se členem Akčního výboru katolicko-národního a pak v l. 1911–1913 spoluzakladatelem a členem výkonného výboru Katolicko-národní strany konzervativní.\n\n\n"}
{"id": "787756", "url": "https://cs.wikipedia.org/wiki?curid=787756", "title": "Rolling Stone - 100 největších umělců všech dob", "text": "Rolling Stone - 100 největších umělců všech dob\n\n100 největších umělců (v anglickém originále 100 Greatest Artists) je žebříček nejvlivnějších umělců z éry rokenrolu sestavený podle ankety časopisu \"Rolling Stone\" z roku 2004, který byl aktualizován v roce 2011.\n\n"}
{"id": "787760", "url": "https://cs.wikipedia.org/wiki?curid=787760", "title": "Spermatocyt", "text": "Spermatocyt\n\nSpermatocyty jsou poslední generací buněk, která vzniká během dělení spermatogonií. V průběhu meiózy prochází spermatocyt dvojím následným dělením, které má za následek snížení počtu chromozomů i množství DNA v buňce na polovinu a vznik spermatid, a spermiogenezi. Při spermiogenezi procházejí spermatidy složitým procesem cytodiferenciace, která končí zralou spermií.\n\nSpermatocyty I. řádu, nazývané i primární spermatocyty, můžeme najít ve vrstvě nad spermatogoniemi. Tyto buňky jsou největšími buňkami, které jsou v semenném epitelu. Brzy po svém vzniku vstupují spermatocyty I. řádu do profáze prvního redukčního dělení. Tímhle krokem je zahájena meióza. V tuto chvíli obsahuje primární spermatocyt 46 (44 + XY) chromozomů a 4N DNA (N značí buď haploidní set chromozomů [23 u člověka], či množství DNA v tomto setu obsažené). Buňka prochází během profáze čtyřmi stádii: leptotenním, zygotenním, pachytenním, a diplotenním. Dospívá až do stadia diakineze, ústící v separaci chromozomů. Profáze I. zracího dělení je dlouhá, trvá 22 dní. V semenném epitelu proto nacházíme četné spermatocyty I. řádu. V těchto stadiích meiózy dochází k překřižování ramének chromozomů (tzv. crossing-over). Poté vstupuje buňka do metafáze a v následující anafázi putují chromozomy k protilehlým pólům. Jádra spermatocytů I. řádu jsou charakterizovaná přítomností chromozomů v různých fázích spiralizace.\n\nSpermatocyty II. řádu, nebo také i sekundární spermatocyty, obsahují pouze haploidní počet chromozomů 23 (22 + X nebo 22+ Y). Toto omezení jejich počtu (z 46 na 23) je doprovázeno snížením množství DNA v buňce (z 4N na 2N). Sekundární spermatocyty obsahují sférické jádro bez jadérek a mají cytoplazmu bohatou na ribozomy. Jsou uloženy ve 2-3 vrstvách v blízkosti lumen semenotvorného kanálku. Spermatocyty II. řádu zastihneme v řezech jen zřídka, protože jsou to buňky existující jen krátce, které zůstávají v interfázi jen malou chvíli a pak rychle vstupují do druhého meiotického dělení. Tímto dělením z nich vznikají spermatidy. Spermatidy jsou buňky, které obsahují 23 chromozomů. Vzhledem k tomu, že mezi prvým a druhým meiotickým dělením neprobíhá žádná S-fáze (syntéza DNA), je množství DNA v buňce zredukované na polovinu, čím vznikají haploidní (1N) elementy. Můžeme tedy říct, že výsledkem celého meiotického procesu jsou tedy buňky s haploidním množstvím chromozomů. S oplozením se pak navracejí k normálnímu diploidnímu počtu. Meióza tedy zaručuje svou redukční povahou konstantní (fixní) počet chromozomů každého živočišného druhu.\n"}
{"id": "787761", "url": "https://cs.wikipedia.org/wiki?curid=787761", "title": "3-iron", "text": "3-iron\n\n3-Iron (빈집, \"Bin-jip\") je filmem korejského režiséra Kim Ki-duka. Vypráví příběh mladé dvojice – samotářsky žijícího mladíka a bývalé modelky týrané jejím bohatým manželem. Vztah dvou hrdinů je rozvíjen beze slov, ani jeden z nich během filmu nepromluví (mimo dívčino \"Miluji tě.\" pronesené do ticha).\n\nV pořadí jedenáctý Kim Ki-dukův film získal několik ocenění na filmových festivalech, mezi nimi i Zvláštní cenu za režii, Malého zlatého lva a Cenu FIPRESCI na MFF v Benátkách 2004 a ocenění Zlatý klas na MFF ve Valladolidu v témže roce.\n\nTae-suk (Hyun-kyoon Lee) žije osamoceným životem. Objíždí na své motorce byty a domy a na kliky zavěšuje reklamní letáky. Pokud je do druhého dne nikdo neodstraní, usoudí, že zrovna nikdo není doma. V těchto cizích domovech pak žije Tae-suk svůj život. Nají se tu, vyspí, ale také spraví, co je rozbité, vypere a vyžehlí prádlo, vyfotí se u rodinných fotografií a nepozorovaně, tak jako přišel, odejde. Až v jedné luxusní vile zahlédne mladou ženu (v podání Seung-yeon Lee), která tiše pozoruje jeho počínání. Tae-suk dům urychleně opouští, ale z ulice pak přihlíží, jak se vrací její manžel (Hyuk-ho Kwon) domů a ženu bije. Tae-suk sebere golfovou hůl a třemi odpaly golfových míčků manžela trestá. Poté odjíždí s ženou na motorce. Sun-hwa – ona žena – se stává součástí Tae-sukova každodenního kolotoče, společně se vkrádají do cizích domovů, společně perou a opravují rozbité věci. Jejich tichý vztah se zakládá na mlčenlivém souznění, zatímco životy ostatních jsou protkány nedorozuměními, hádkami a krutými slovy. \n\nTichá harmonie hlavních postav končí ve chvíli, kdy v jednom z bytů najdou mrtvého majitele a posléze jsou přistiženi jeho synem a snachou při pohřebním rituálu. Dostávají se na policejní stanici, ale oba mlčí, přestože čelí podezření z vraždy nalezeného muže. Pitva sice prokáže, že zemřel přirozenou smrtí, avšak na policii přijíždí manžel Sun-hwy a uplácí policejní úředníky, aby mu mohl oplatit rány golfovými míčky. Tae-suk nakonec napadne policistu a je poslán do vězení, zatímco Sun-hwa je nucena vrátit se domů se svým manželem.\n\nVe vězení Tae-suk cvičí odpaly s imaginární golfovou holí a rozvíjí své postupem času až nadpřirozené schopnosti kradmého jednání a ukrývání se před očima druhých, čímž si také dobírá dozorce. Poté co se dostane z vězení (jakoby se z něj vypařil), vrací se do domu Sun-hwy. Tak, jak se ve vězením naučil unikat očím dozorců, tak nyní uniká učím Sun-hwinina manžela. Za jeho zády bere jídlo ze stolu a líbá Sun-hwu, když má hlavu položenou na manželově rameni. Sun-hwa a Tae-suk končí v objetí, poté co Sun-hwin manžel odjíždí na obchodní cestu.\n\nFilm vznikl za nezvykle krátkou dobu. Režisér Kim Ki-duk jej napsal během jednoho měsíce. Natáčení trvalo celkem 16 dní, točilo se téměř nepřetržitě pronájem kamery stál přibližně 1000$ na den. Kim Ki-duk si film také sám sestříhal, trvalo mu to pouhých 10 dní. Sám režiséer se ve filmu také několikrát objevuje, a to v roli Tae-suka. Představitel hlavní role, Hyun-kyoon Lee totiž neuměl jezdit na motocyklu a nikdy předtím nehrál golf, proto jej režisér při dané příležitosti zastupoval v záběrech, kdy hrdinovi nebylo vidět do obličeje. \n\nNápad na film vznikl tehdy, když Kim Ki-duk objevil na dveřích leták podobný těm, jaké ve filmu roznáší hlavní hrdina.\n\nNázev filmu, 3-iron, se používá pro označení golfové hole (trojka železo).\n\n"}
{"id": "787763", "url": "https://cs.wikipedia.org/wiki?curid=787763", "title": "2. návštěvní expedice (Mir)", "text": "2. návštěvní expedice (Mir)\n\n2. návštěvní expedice, zkráceně EP-2, ( ) na Mir, byla druhou návštěvní expedicí vyslanou Sovětským svazem na jeho vesmírnou stanici Mir. Expedice byla zahájena 21. prosince 1987 startem kosmické lodi Sojuz TM-4 a trvala do přistání Sojuzu TM-3 29. prosince 1987. Výpravu tvořil kosmonaut oddílu Letecko-výzkumného institutu M. M. Gromova Anatolij Levčenko, který měl ověřit možnosti pilotáže raketoplánu Buran v podmínkách kosmického letu. V Sojuzu TM-4 letěl společně se členy 3. základní expedice.\n\nHlavním úkolem Anatolije Levčenka bylo vyzkoušení si simulace pilotování raketoplánu Buran během kosmického letu a bezprostředně po něm. Levčenko byl členem oddílu kosmonautů Letecko-výzkumného institutu M. M. Gromova, kteří byli předurčeni k pilotování sovětského raketoplánu Buran. Pro první let Buranu byly předběžně sestaveny posádky Igor Volk, Rimantas Stankjavičjus (hlavní) a záložní Anatolij Levčenko, Alexandr Ščukin. Volk absolvoval kosmický let ke stanici Saljut 7, v 2. návštěvní expedici na stanici Mir si měl práci na oběžné dráze Země vyzkoušet i velitel záložní posádky – Levčenko. Ke kosmickému letu se začal ve Středisku přípravy kosmonautů ve Hvězdném městečku připravovat v březnu 1987, s náhradníkem Alexandrem Ščukinem.\n\nVýprava začala 21. prosince 1987 v 11:18 UTC startem kosmické lodi Sojuz TM-4 z kosmodromu Bajkonur. Velitelem lodi byl Vladimir Titov, palubním inženýrem Musa Manarov, oba ze 3. základní expedice na Mir, Levčenko byl třetím členem posádky ve funkci kosmonauta-výzkumníka. Se stanicí se Sojuz spojil 21. prosince ve 12:51 UTC. Během následujících dnů Titov a Manarov převzali stanici od stávající posádky (Jurij Romaněnko a Alexandr Alexandrov), pětice kosmonautů se věnovala i vědě, především lékařským experimentům. Levčenko si vyzkoušel řízení Buranu na simulátoru umístěném v orbitální sekci Sojuzu TM-4. Po splnění plánovaného programu se Romaněnko, Alexandrov a Levčenko v Sojuzu TM-3 29. prosince v 5:58 UTC odpoutali od Miru a v 9:16 UTC přistáli v Kazachstánu, 140 km severovýchodně od Arkalyku. Při přistání se Levčenko silně udeřil do hlavy, přesto splnil závěrečný úkol mise – bezprostředně po přistání přelétl z Bajkonuru do Moskvy a zpět v letadlech Tu-154 a MiG-25 vybavených systémy řízení Buranu.\n"}
{"id": "787765", "url": "https://cs.wikipedia.org/wiki?curid=787765", "title": "Nový židovský hřbitov v Údlicích", "text": "Nový židovský hřbitov v Údlicích\n\nNový židovský hřbitov v Údlicích se nachází na severovýchodním okraji obce Údlice, asi 400 metrů severně od obecního úřadu. Založen byl v roce 1864, a to nedlouho po uzavření starého židovského hřbitova. Rozkládá se na celkové ploše 2634 m a do dnešní doby se dochovalo jen asi 16 náhrobků a hromadný hrob s poničeným památníkem obětem holocaustu. Během druhé světové války a za minulého režimu byl hřbitov zdevastován.\n\nNa sklonku druhé světové války zde bylo pohřbeno 23 vězňů z pochodu smrti, který tudy procházel v noci ze 17. na 18. dubna 1945 a který směřoval pravděpodobně z Buchenwaldu přes Horu Sv. Šebestiána a mířil na Postoloprty. Po válce (12. května 1946) byla těla exhumována, totožnost žádné z obětí nebyla zjištěna.\n\nHřbitov, který z části ohrazuje porušená zeď, je volně přístupný.\n\n"}
{"id": "787768", "url": "https://cs.wikipedia.org/wiki?curid=787768", "title": "Manipulační den", "text": "Manipulační den\n\nManipulační den, zkratkou MD, je zvláštní forma směny užívaná například u řidičů MHD, pracovníků leteckého provozu, pracovníků televizí a jiných nepřetržitých provozů.\n\nV MHD při manipulačním dni řidič dorazí do zaměstnání v určenou hodinu, ale na rozdíl od směny klasické nevyjede s vozem do terénu, nýbrž tráví čas v přidělené místnosti jako záloha a čeká, kdyby jej bylo potřeba vypravit místo jiného řidiče, který nemohl pokračovat v jízdě, či se nedostavil včas k výkonu své práce. Za manipulační den bývá placen stejně jako za klasickou směnu nebo méně, například se užívá poměr 75 % mzdy či 50 % mzdy + 150 % mzdy v případě skutečného nasazení.\n\nExistují i firmy, které pracovníky při manipulačním dni nechávají doma a v případě nutnosti jim telefonicky sdělí, kdy a kam se mají dostavit. Dodržení takového nástupu je upraveno již v pracovní smlouvě společně s poměrem mezd za klasickou službu a manipulační den.\n"}
{"id": "787769", "url": "https://cs.wikipedia.org/wiki?curid=787769", "title": "Starý židovský hřbitov v Údlicích", "text": "Starý židovský hřbitov v Údlicích\n\nStarý židovský hřbitov v Údlicích se nacházel v severovýchodní části obce Údlice, asi 300 metrů jihozápadně od nového židovského hřbitova. Založen byl v 16. století a pohřbívalo se na něm až do roku 1870. Hřbitov byl zlikvidován během druhé světové války nacisty, kteří použili náhrobní kameny jako dlažební kámen. V poválečném období byl pozemek někdejšího hřbitova rozdělen na parcely a v dnešní době je využíván jako dvorky a zahrádky. Jako jediné se dochovaly části ohradní zdi a bývalá márnice, která je využívaná jako stodola.\n\n"}
{"id": "787770", "url": "https://cs.wikipedia.org/wiki?curid=787770", "title": "Zora Kratochvílová", "text": "Zora Kratochvílová\n\nZora Kratochvílová (19.9.1962 – 29. února 2012) byla česká herečka a rozhlasová moderátorka vystupující pod jménem Zorka Kratochvílová.\n\n\n\n"}
{"id": "787775", "url": "https://cs.wikipedia.org/wiki?curid=787775", "title": "Židovský hřbitov v Lovosicích", "text": "Židovský hřbitov v Lovosicích\n\nŽidovský hřbitov v Lovosicích se nachází v západní části města Lovosice, jakožto součást komunálního hřbitova v Teplické ulici. Jde o v pořadí druhý židovský hřbitov, který byl založen v letech 1871 až 1872. V roce 1938 byl poškozen nacisty a poslední pohřeb zde proběhl v roce 1978. V 80. letech byl zbaven náhrobních kamenů a zmenšen. Zbylo tak pouze 5 náhrobních kamenů v severní části hřbitova. U hrobu pana Glaesnerra jsou umístěny památeční desky připomínající osud lovosických židovských památek a hřbitova.\n\nSoučásti je novorománská obřadní síň, která slouží potřebám komunálního hřbitova. Hřbitov je volně přístupný.\n"}
{"id": "787778", "url": "https://cs.wikipedia.org/wiki?curid=787778", "title": "Christopher Reeve", "text": "Christopher Reeve\n\nChristopher Reeve (25. září 1952 – 10. října 2004) byl americký herec, kterého celosvětově proslavila především role Supermana v sérii filmů ze 70. a 80. let 20. století.\n\nTragicky doplatil na svou žokejskou vášeň, když 27. května 1995 při tréninku na dostizích ve virginském Culpeperu spadl z koně tak nešťastně, že mu v důsledku vážného zranění krční páteře zcela ochrnula spodní část těla. Nejen, že akceptoval své postižení, ale založil vlastní nadaci, která finančně podporuje vědecké výzkumy k uzdravení tělesně postižených.\n\nPřestože byl po pádu z koně devět let upoután na invalidní vozík, hrál v několika filmech i po svém úrazu. V roce 2000 pohnul ukazováčkem a speciální cvičný režim mu umožnil posílit nohy a ruce. Podařilo se mu také znovu získat cit v některých částech těla. V posledních letech byl známý především svou podporou výzkumu léčby ochrnutých pacientů. \n\nNarodil se v New Yorku, studoval na Cornellově univerzitě v Ithace. \n\nNa televizní obrazovce se poprvé objevil v seriálu \"Love of Life\", v němž v letech 1974 až 1976 hrál postavu Bena Harpera. První filmová šance se mu naskytla roku 1978 v thrilleru \"Gray Lady Down\". Právě v tomto roce odstartovala jeho závratná kariéra, poté co ve snímku režiséra Richarda Donnera \"Superman\" vytvořil dvojroli novináře Clarka Kenta a hrdiny Supermana. Režisér druhého (1980) a třetího dílu (1983) Richard Lester samozřejmě opět svěřil ústřední postavu osvědčenému herci, a Christopher Reeve se tak zapsal do povědomí většiny filmových diváků právě jako Superman. I kdyby v jeho filmografii vedle čtyřdílné supermanovské série (poslední díl byl natočen v roce 1987 a Reeve spolupracoval na jeho námětu) nebyl již žádný jiný snímek, zůstal by Reeve přesto miláčkem publika. Role hrdiny, který nikdy nedopustí, aby zlo ohrožovalo jeho americké spoluobčany a s elegantní grácií odráží útoky proti nim, mu vynesla čestné místo v srdcích filmových fanoušků.\n\nChristopher Reeve si však byl vědom ošidnosti popularity filmové hvězdy spojované pouze s jednou, pro Američany navíc tak slavnou postavou. Snažil se proto získat role i v dalších, a to i umělecky významnějších snímcích. Jednou z takových postav byl např. Basil Ransome v romantickém dramatu \"Bostoňanky\" (1984), zasazeném do 19. století. O rok později opět zabodoval coby pilot Edgar Anscombe v dobrodružném snímku Georga Millera \"The Aviator\" (1985). K jeho nejlepším hereckým výkonům jistě patří Američan Lewis, který v předvečer druhé světové války navštíví sídlo britského aristokrata Lorda Darlingtona ve filmu \"Soumrak dne\" (1993). Většinou však vystupoval v bězných komerčních snímcích, jakým je například americký remake britské sci-fi \"Vesnice prokletých\", který v roce 1995 natočil režisér John Carpenter. Tento film byl jednou z jeho posledních hereckých příležitostí před osudným úrazem. Reeve si zlomil krční páteř v květnu 1995, když byl vyhozen z koňského sedla při závodech ve virginském Culpeperu.\n\nPo měsících rehabilitace, která mu nakonec umožnila dýchat samostatně delší dobu, se pustil v Kongresu do lobování za lepší pojištění proti fatálním poraněním. Již jako invalida neschopný pohybu hrál hlavní roli v remakeu Hitchcockova filmu \"Okno do dvora\" (1998). Jeho Jason Kemp měl oproti původní postavě ztíženou roli (James Stewart hrál fotografa se zlomenou nohou) - byl celý nepohyblivý. I přes svůj těžký handicap se odhodlal k další filmové tvorbě (v roce 2003 se pokusi vrátit do svého životního příběhu malou rolí v nové verzi Supermana), a to i z pozice režisérské. Pod jeho vedením byl v roce 1997 vytvořen televizní film \"In the Gloaming\", v roce 2004 k němu přidal televizní drama \"Brooke Ellison Story\". Ačkoliv jeho herecká účast v mnoha snímcích byla již jen symbolická (vystupoval v různých televizních pořadech), neztratil přízeň diváků ani jejich morální podporu.\n\nV poslední době byl v péči nemocnice Northern Westchester Hospital, zemřel však doma mezi členy své rodiny poté co upadl do komatu po srdeční zástavě.\n\nJe jedním z pěti dětí novinářky a spisovatele, překladatele a univerzitního profesora. Od dětství se aktivně věnoval divadlu, hře na klavír a sborovému zpěvu.\n\nPo ukončení studií anglické literatury a hudební vědy na Cornell University absolvoval hereckou průpravu u Johna Housemana v newyorské Juilliard School. Nějaký čas hrál v londýnských divadlech Old Vic a National Theatre a na jevišti pařížské Comédie Française. \n\nV letech 1979-87 byl ženatý s anglickou modelkou Gae Extonovou a od roku 1992 má za manželku herečku Danu Morosiniovou, s níž má syna Willa (nar. 1992) , po rozvodu si plánoval s partnerkou a později manželkou život plný sportu, který je spojoval. Tyto plány jim překazil fatální úraz, který ho doživotně upoutal na invalidní křeslo. \n\nChristopher Reeve zemřel 10.10. 2004 na celkové vyčerpání organismu na zástavu srdce. Jeho žena Dana zemřela o dva roky později na rakovinu plic.\n\n\n"}
{"id": "787782", "url": "https://cs.wikipedia.org/wiki?curid=787782", "title": "Anykščiai", "text": "Anykščiai\n\nAnykščiai (česky zastarale \"Onikšty\") je (v pořadí podle velikosti třetí z 10 v kraji) okresní město na západě Utenského kraje ve středu severovýchodního okraje Litvy. Leží 36 km na západ od krajského města Utena, 111 km na sever od Vilniusu. Leží na západním okraji Aukštaitské vysočiny, na soutoku řek Šventoji a Anykšta, podle které město dostalo název.\n\nJe městskou památkovou rezervací. Ve městě je okresní úřad, ředitelství ChKO \"Anykščių regioninis parkas\", pošta (PSČ: LT-29001), nádraží úzkorozchodné dráhy Anykščiai – Panevėžys, neogotický katolický kostel Sv. evangelisty Matouše (nejvyšší v Litvě: věže byly do I. svět. války 84 m vysoké, nyní 79 m; poprvé postaven v polovině 15. století, nynější zděná stavba je z roku 1909, ve válce rozmetány vrcholy věží, jejich pádem poškozena střecha, věže obnoveny jako dřevěné roku 1917), pravoslavný kostel Svatého Alexandra Něvského (založen 1867 – dřevěný, postaven 1873 – zděný), městská nemocnice, poliklinika, pomník svobody (2002, od sochaře Vlada Vildžiūna), muzeum andělů (otevřeno 2010, jediné svého druhu v Litvě). V borku u města stávalo sanatorium „Šilelis“, které bylo roku 2007 zbořeno, aby uvolnilo místo stavbě nového zdravotního střediska. Dále jsou zde dvě gymnázia: Jono Biliūno a Antanase Vienuolise, střední škola Antanase Baranauskase, hudební škola, škola sportu, škola umění a tvorby, zemědělská škola, 4 mateřské školy, veřejná knihovna Liudviky a Stanislova Didžiulisových. Na východním okraji města na hoře Kalita je lyžařská trasa \"Kalnų slidinėjimo centras „Kalita“\". Na severním okraji je hradiště \"Šeimyniškėlių piliakalnis\", které je považováno za první rezidenci raných litevských vladařů jménem Voruta.\n\n"}
{"id": "787785", "url": "https://cs.wikipedia.org/wiki?curid=787785", "title": "Počet", "text": "Počet\n\nPočet (latinsky a anglicky calculus) je ucelený a soustavně pojímaný obor vyšší matematiky, zejména\nBývá často zaměňován s blízkou matematickou analýzou.\n\n"}
{"id": "787787", "url": "https://cs.wikipedia.org/wiki?curid=787787", "title": "Youngstown (Ohio)", "text": "Youngstown (Ohio)\n\nYoungstown je město v americkém státě Ohio a krajské město okresu Mahoning County, část města zasahuje i do okresu Trumbull County. Nachází se na řece Mahoning River asi 105 kilometrů jihovýchodně od Clevelandu a 100 kilometrů severozápadně od Pittsburghu v Pensylvánii. Youngstown má svou vlastní metropolitní oblast, ale v kultuře bývá občas označována jako součást oblastí Pittsburgh Tri-State a Greater Cleveland. Youngstown leží 16 kilometrů západně od státní hranice s Pensylvánií, přibližně v polovině cesty mezi New York City a Chicagem na Interstate 80.\n\nMěsto bylo pojmenováno podle Johna Younga, který byl časný osadník v newyorském Whitestown. Young zde založil první pilu a mlýn. Youngstown leží v oblasti USA, která bývá označována jako Rust Belt. Tato oblast je známá jako centrum výroby oceli. Youngstown spadá do regionu Appalachian Ohio, který se nachází v apanalčském pohoří. Při sčítání obyvatel v roce 2010 zde žilo 66 982, čímž je Youngstown deváté největší město v Ohiu.\n\nYoungstown byl pojmenován podle rodného newyorčana Johna Younga, který v této oblasti v roce 1796 cestoval a následně se zde usadil. Dne 9. února 1797 Young koupil pozemek o velikosti 15 560 akrů (63 km²) od Western Reserve Land Company za 16 085 dolarů. V roce 1797 byl položen základní kámen pro město, 19. srpna 1802 bylo oficiálně ohlášeno založení města.\n\nOblast tvořící dnešní Youngstown byla část rezervace Connecticut Western Reserve, severozápadní území bylo vyhrazeno pro obyvatele státu Connecticut. Mnozí z prvních osadníků pocházely z Connecticutu, ale nové město přilákalo i značné množstí Irů a Skotů ze sousední Pensylvánie. První evropští Američané, kteří se zde usadili byli rodák z Pittsburgu James Hillman a jeho manželka Catherine Dougherty. Od roku 1798 byl Qoungstown domovem několika rodin, které bydlely v blízkosti střetu Mill Creek a Mahoning River.\n\nPopulace města rostla, proto musely být založeny nové správní obvody. V roce 1800 založil místní guvernér Arthur St. Clair okres Trumbull County (pojmenován podle guvernéra Conncticutu Jonathana Trumbulla). V roce 1813 byl Trumbull County rozdělen do městských čtvrtí. Obec Youngstown byla založena v roce 1848 a v roce 1867 byl status Youngstownu změněn na město. V roce 1876 bylo původní krajské město Mahoning County Canfield nahrazeno Youngstownem.\n\nNa počátku devatenáctého století zde bylo nalezeno uhlí. Pennsylvania and Ohio Canal Company začal s výstavbou kanálu, který byl dokončen roku 1840. Místní průmyslník David Tod, který se později během občanské války stal guvernérem Ohia, přesvědčil majitele parníků na jezeře Lake Erie, aby jejich lodě převážely uhlí. Příchod železnice v roce 1856 usnadnily cestu pro další ekonomický růst.\nPrůmyslový rozvoj Youngstownu změnil podobu Mahoning Valley. Těžba uhlí sem přitáhla stovky přistěhovalců z Walesu, Německa a Irska. Se zřízením oceláren koncem 19. století se Youngstown stal oblíbenou destinací pro přistěhovalce z východní Evropy, Itálie a Řecka. Počátkem dvacátého století sem přišli i imigranti z neevropských zemí, včetně oblastí, kde je dnes Libanon, Izrael a Sýrie. Ve dvacátých letech přispěl dramatický nárůst demografie k odporu původních obyvatel údolí Mahoning Valley a stal se centrem šíření Ku-klux-klanu. Situace vyvrcholila v roce 1924, kdy proběhlo několik pouličních střetů mezi členů Ku Klux Klanu a italskými a irskými američany v sousedním Niles pod vedením guvernéra Ohia A. Victor Donahey, následně bylo vyhlášeno stanné právo.\n\nNárůst průmyslu přilákal lidi z latinské Ameriky. Do konce 19. století zde bydlela i řada afroameričanů, kteří se shromažďovali v African Methodist Episcopal Church založené roku 1871. V 80. letech 19. století byl místní právník William R. Stewart zvolen jako druhý africký Američan do Ohio House of Representatives. Velký příliv afrických Američanů na počátku 20. století byl jedním z hlavních faktorů pro vývoj průmyslu. Během národní stávky výrobců oceli v roce 1919 rekrutovali místní průmyslníci tisíce pracovníků z jihu Spojených států, z nichž mnozí byli černoši. Kvůli tomuto kroku začali být bílí dělníci rasisté a po celá desetiletí diskriminovali černé na pracovičtích. Migrace z jihu dramaticky vzrostla ve čtyřicátých letech 20. století.\n\nYoungstown leží na 41°5′47″N 80°38′57″W a hraničí s městy:\n\nPodle sšítání obyvatel v roce 2000 je v Youngstownu 32 177 domácností a 19 724 rodin. Hustota zalidnění je 893/km². Je tam 37 159 bytových jednotek s průměrnou hustotou 423,2/km². Rasový poměr města je zhruba 43% bílí, 45% černí nebo afričtí Američané a 9% hispánský nebo latinský.\n\n\n\n"}
{"id": "787790", "url": "https://cs.wikipedia.org/wiki?curid=787790", "title": "Svatý Eskil", "text": "Svatý Eskil\n\nSvatý Eskil byl anglo-saský mnich, který byl svatým Siegfriedem z Växjö vyslán jako misijní biskup do kraje kolem jezera Mälaren ve Švédsku.\nPodle tradice byl ukamenován, když se snažil bránit pohanské obětní hostině.\n\nZaložil biskupství ve středověké vesnici Tuna, sídlo biskupství bylo později přeneseno do Strängnäs.\n"}
{"id": "787791", "url": "https://cs.wikipedia.org/wiki?curid=787791", "title": "Karel Sodomka", "text": "Karel Sodomka\n\nKarel Sodomka (17. února 1929 Havlíčkův Brod – 1988 ) český hudební skladatel, dirigent a sbormistr.\n\nVystudoval na reálném gymnáziu v Havlíčkově Brodě. Pokračoval studiem hudební výchovy na Pedagogické fakultě v Praze u muzikologa Josefa Plavce a na Pražské konzervatoři. Absolvoval dirigentské oddělení a Aloise Klímy a ve skladbě u Miroslava Krejčího a Emila Hlobila. Hudební vzdělání dokončil na Hudební a taneční fakultě Akademie múzických umění u Pavla Bořkovce.\n\nByl sbormistrem a dirigentem \"Uměleckého souboru ministerstva vnitra\" a smíšeného sboru \"ČKD Stalingrad\". Pracoval i v orgánech Svazu československých skladatelů. Byl předsedou pracovní skupiny pro dětskou a instruktivní hudební literaturu. Komponoval hudbu k televizním inscenacím a seriálům. Kromě klasické vážné hudby komponoval i populární pochody a masové písně.\n\n\n\n\n\n\n"}
{"id": "787797", "url": "https://cs.wikipedia.org/wiki?curid=787797", "title": "Pátek třináctého 7", "text": "Pátek třináctého 7\n\nPátek třináctého 7 nebo také Pátek třináctého 7: Nová krev je americký hororový film z roku 1988, který režíroval John Carl Buechler. Je v pořadí 7. dílem v hororové sérii \"Pátek třináctého\". Jde o první díl, ve kterém Jasona ztvárnil Kane Hodder, který si ho zahrál v následujících třech pokračováních.\n\nTommy Jarvis ještě nedávno uvěznil Jasona Voorheese, maskovaného masového vraha pod vodou tak, že jej řetězem připoutal ke kameni a Jason utonul. Tina Shepardová, traumatizovaná dívka, jež zde ke Křišťálovému jezeru přijíždí v rámci terapie, Jasona omylem osvobodí a oživí svými telekinetickými schopnostmi, kterými je fascinován doktor Crews, který předstírá, že chce Tině a její matce pomoci. Do toho všeho na místo přijíždí i skupina mladých lidí, kteří se zde jedou bavit.\nOnen den mají všichni stejný problém. Jason opět vstal z mrtvých a chystá se znovu vraždit!\n\n"}
{"id": "787800", "url": "https://cs.wikipedia.org/wiki?curid=787800", "title": "Kreatiivmootor", "text": "Kreatiivmootor\n\nKreatiivmootor je estonská alternativní rocková skupina, která vznikla v roce 2003 v Tallinu. Zakládajícími členy byli Roomet Jakapi (zpěv) a Allan Plekksepp (kytara).\n\n\n\n"}
{"id": "787801", "url": "https://cs.wikipedia.org/wiki?curid=787801", "title": "Jean Clottes", "text": "Jean Clottes\n\nJean Clottes (* 1933) je francouzský prehistorik a uznávaný světový odborník na pravěké umění.\nJiž v roce 1971 byl jmenován ředitelem prehistorických památek ve francouzském regionu Midi-Pyrénées. V roce 1992 se stal generálním inspektorem archeologie francouzského Ministerstva kultury a v letech 1993 až 1999 jeho vědeckým poradcem v oblasti pravěkého jeskynního umění.\nV roce 1998 stál v čele vědeckého týmu, který prováděl výzkum slavných paleolitických maleb v jeskyni Chauvet.\nTato díla jsou považována za počátek rozkvětu lidské kreativity a umělecké tvorby v období mladého paleolitu na území Evropy..\nVýsledkem jeho vědecké spolupráce s českými vědci (kulturoložkou a historičkou umění Barborou Půtovou a kulturologem a antropologem Václavem Soukupem) je vědecká monografie \"Pravěké umění: evoluce člověka a kultury\" (2011). Dále realizoval výzkum pravěkých maleb ve francouzských jeskyních Enlène, Eglises a Placard. Na území západní Afriky studoval monumentální neolitické rytiny žiraf na území afrického Nigeru.\n\nJe členem francouzských i zahraničních archeologických rad, komisí a společností, jako je například Society of Antiquaries of London nebo Académie des Sciences, Lettres et Arts de l’Ardèche. V současnosti je čestným prezidentem Société Préhistorique Française, Société des Études du Lot a prezidentem komise Art Rupestre de l´Union Internationale des Sciences Préhistoriques et Protohistoriques. Organizoval řadu mezinárodních a národních konferencí pravěkého umění a vyučoval na Université de Toulouse II – Le Mirail a jako hostující profesor působil na UC Berkeley. Pravěké parietální umění představil široké veřejnosti také v rámci přednášek realizovaných v Austrálii, Argentině, Belgii, Bolívii, Číně, Kanadě, Velké Británii, Namibii, Španělsku a Švédsku.\n\nJe editorem periodika International Newsletter on Rock Art, jenž je distribuován do 106 světových zemí. Kromě 350 vědeckých článků Clottes napsal nebo editoval více než 20 odborných publikací, jako jsou například Les chamanes de la Préhistoire: Transe et Magie dans les grottes ornées (1996, anglicky 1998, spoluautor David Lewis-Williams), La Grotte Chauvet: L’Art des Origines (2001, anglicky 2003) nebo La Grotte de La Vache (2003, spoluautor Henri Delporte). Z autorských prací lze uvést La vie et l’art des Magdaléniens en Ariège (1999), Grandes girafes et fourmis vertes: Petites histoires de préhistoire (2000) nebo L’art des cavernes préhistoriques (2008, anglicky 2008).\n\nJde o nositele Národního řádu za zásluhy (1991), Řádu čestné legie (2000) a Řádu akademických palem (2007).\n"}
{"id": "787802", "url": "https://cs.wikipedia.org/wiki?curid=787802", "title": "The Rise and Fall of Ziggy Stardust and the Spiders from Mars", "text": "The Rise and Fall of Ziggy Stardust and the Spiders from Mars\n\nThe Rise and Fall of Ziggy Stardust and the Spiders from Mars (nebo zkráceně Ziggy Stardust) je konceptuální album Davida Bowieho, vydané v roce 1972. Následující rok vyšel i stejnojmenný koncertní film.\n\n"}
{"id": "787804", "url": "https://cs.wikipedia.org/wiki?curid=787804", "title": "Walter Piverka", "text": "Walter Piverka\n\nWalter Piverka (4. srpna 1931 Český Krumlov – 18. září 2015) byl český a československý politik německé národnosti, poslanec České národní rady a Sněmovny národů Federálního shromáždění na počátku normalizace. Po sametové revoluci poslanec České národní rady za Občanské fórum a německý menšinový aktivista.\n\nNarodil se v Českém Krumlově, jeho otec zemřel v roce 1943 při spojeneckém náletu na Berlín. Matka pocházela z české rodiny a byla tak po válce vyňata z odsunu. Walter Piverka se chtěl stát novinářem, ale nakonec se vyučil elektrikářem. Roku 1952 narukoval do PTP. Později získal práci v dolech v západočeském Sokolově. V 60. letech 20. století působil v tehdy jediném německojazyčném periodiku v Československu, v listu Prager \"Volkszeitung\". Roku 1968 za pražského jara se podílel na založení Kulturního spolku občanů německé národnosti ČSSR.\n\nK roku 1969 se uvádí jako profesí elektrotechnik, bytem Chodov. Absolvoval Vyšší průmyslovou školu elektrotechnickou a pracoval jako energetik v n. p. 25. února Vintířov, závod Lipnice. Byl členem okresní komise pro spolupráci mezi občany německé národnosti v Sokolově.\n\nPo provedení federalizace Československa usedl v lednu 1969 do Sněmovny národů Federálního shromáždění jako bezpartijní poslanec. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval do prosince 1970, kdy rezignací na křeslo v ČNR přišel i o mandát ve FS. Za normalizace byl vytlačen z politických funkcí i z německých menšinových spolků a působil v Praze jako technik a občasný překladatel.\n\nZnovu se do České národní rady vrátil až po sametové revoluci, kdy byl zvolen ve volbách roku 1990 do ČNR za Občanské fórum. Setrval zde do konce funkčního období, tedy do voleb roku 1992. Po roce 1989 se rovněž zapojil opětovně do aktivit německé menšiny v Československu. Vedení německých kulturních organizací bylo během normalizace kontrolováno loajální skupinou aktivistů okolo Heriberta Panstera a paralyzováno ideologickou podřízeností komunistickému režimu. Piverka a další německojazyční aktivisté napojení na Občanské fórum tyto poměry kritizovali a když Panster při jednání s Piverkou odmítl provést nové volby vedoucích orgánů spolku, Piverka a jeho stoupenci (Arnold Keilberth, Paul Heinisch, Christa Štrosová) se pak rozhodli založit Spolek Němců v Československu. Roku 1992 pak Piverka stanul v čele organizace Landesversammlung der Deutschen in Böhmen, Mähren und Schlesien a publikoval v menšinových tiskovinách jako \"Landes-Anzeiger\".\n\nZemřel po dlouhé a těžké nemoci v září 2015 v jedné z pražských nemocnic. Pohřben byl v Českém Krumlově.\n\n\n"}
{"id": "787806", "url": "https://cs.wikipedia.org/wiki?curid=787806", "title": "Margita Potočková", "text": "Margita Potočková\n\nMargita Potočková (11. června 1914 – 16. prosince 2003) byla slovenská a československá politička Komunistické strany Slovenska, poslankyně Slovenské národní rady a Sněmovny národů Federálního shromáždění za normalizace.\n\nVe volbách roku 1964 se stala poslankyní Slovenské národní rady. Po provedení federalizace Československa usedla v lednu 1969 do Sněmovny národů Federálního shromáždění. Nominovala ji Slovenská národní rada, kde rovněž zasedala. Ve federálním parlamentu setrvala do konce funkčního období, tedy do voleb roku 1971.\n\n"}
{"id": "787808", "url": "https://cs.wikipedia.org/wiki?curid=787808", "title": "Le Vent de la nuit (album)", "text": "Le Vent de la nuit (album)\n\nLe vent de la nuit je soundtrackové album Johna Calea, vydané v roce 1999. Jedná se o soundtrack k filmu \"Le vent de la nuit\" režiséra Philippe Garrela ze stejného roku. Cale jej nahrál se svým tehdejším častým spolupracovníkem Markem Deffenbaughem. Sám Cale hraje na klavír, zatímco jeho spoluhráč na kytaru, často slideovou technikou.\n\n"}
{"id": "787809", "url": "https://cs.wikipedia.org/wiki?curid=787809", "title": "Evropská silnice E75", "text": "Evropská silnice E75\n\nEvropská silnice E75 je evropskou silnicí 1. třídy. Začíná v norském Vardø na pobřeží Barentsova moře a pokračuje směrem na jih přes Finsko, Polsko, Česko, Slovensko, Maďarsko, Srbsko a Severní Makedonii až na Krétu do města Sitia\n\nOd počátku devadesátých let až do roku 2009 neexistovala trajektová doprava mezi Helsinkami a Gdaňskem. Nicméně Finnlines zahájila pravidelné linky mezi Helsinkami a Gdyní. Také je možné jet trajektem z Helsinek do Tallinu a odtud pokračovat po E67 do polského města Piotrków Trybunalski a zde opět pokračovat po E75.\n\nNa české území E75 vstupuje v Chotěbuzi po rychlostní silnici S52 z Polska. Od hranic E75 vede po obchvatu Českého Těšína, po silnici dálničního typu I/48, ale hned za městem odbočuje na silnici I/11, po které pokračuje až k hranicím se Slovenskem v Mostech u Jablunkova. Silnice I/11 je okolo Třince vedena po obchvatu dálničního typu, mezi Hrádkem a slovenskou hranicí je vybudována v polovičním profilu budoucí komunikace dálničního typu. V budoucnu bude E75 mezi Českým Těšínem a Třincem pravděpodobně odkloněna po nové plánované komunikaci dálničního typu I/68, která spojí D48 se silnicí na Slovensko. Potom povede celá trasa E75 na českém území výhradně po silnicích dálničního typu.\n\n\n\n\n\n\n\n\n\n\n"}
{"id": "787810", "url": "https://cs.wikipedia.org/wiki?curid=787810", "title": "Anton Prečuch", "text": "Anton Prečuch\n\nAnton Prečuch (1. ledna 1922 - ???) byl slovenský a československý politik Komunistické strany Slovenska, poslanec Slovenské národní rady v 60. letech a poslanec Sněmovny národů Federálního shromáždění za normalizace.\n\nV letech 1964-1968 se uvádí jako účastník zasedání Ústředního výboru Komunistické strany Slovenska.\n\nVe volbách roku 1960 a opětovně ve volbách roku 1964 se stal poslancem Slovenské národní rady. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve federálním parlamentu setrval do konce funkčního období, tedy do voleb roku 1971.\n\n"}
{"id": "787811", "url": "https://cs.wikipedia.org/wiki?curid=787811", "title": "Vratislav Příhoda", "text": "Vratislav Příhoda\n\nVratislav Příhoda (19. listopadu 1925 - ???) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí jako mistr v elektrárně Opatovice.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval až do konce funkčního období, tedy do voleb roku 1971.\n\nV roce 1980 se zmiňuje jako poslanec ONV pro okres Pardubice. Ve volbách roku 1981 svůj mandát uhájil. Tehdy je profesně uváděn jako náměstek KPP EVČ Opatovice nad Labem. V roce 2005 je jistý Vratislav Příhoda zmiňován mezi účastníky aktivu komunistických zastupitelů Pardubicka.\n\n"}
{"id": "787816", "url": "https://cs.wikipedia.org/wiki?curid=787816", "title": "Universal Syncopations", "text": "Universal Syncopations\n\nUniversal Syncopations je studiové album Miroslava Vitouše, vydané v září 2003 pod značkou ECM Records. Producentem alba byl Manfred Eicher.\n\n"}
{"id": "787817", "url": "https://cs.wikipedia.org/wiki?curid=787817", "title": "Jarovský tunel", "text": "Jarovský tunel\n\nJarovský tunel je jednokolejný železniční tunel o délce 393 metrů, který se nachází na regionální trati č. 210 Praha – Vrané nad Vltavou – Čerčany / Dobříš v traťovém úseku mezi železničními stanicemi Praha-Zbraslav a Vrané nad Vltavou v těsné blízkosti osady Jarov a příslušné stejnojmenné železniční zastávky. Tunel leží v kilometrické poloze km 33,235 – 33,625 dobříšské kilometráže, v katastrálním území Zvole u Prahy. Tunel prochází v levotočivém (ve směru do Vraného nad Vltavou) oblouku úbočím vrchu Zvolská homole. Jde o nejdelší tunel na celé železniční trati 210.\n\nJarovský tunel byl postaven jako součást stavby železniční tratě z Prahy do Vraného nad Vltavou a Čerčan s odbočkou do Dobříše, konkrétně jako součást stavby úseku Modřany – Vrané – Dobříš, započaté roku 1895 a provedené stavební firmou Ing. Osvalda Životského a Ing. J. Hraběte. Tunel byl proražen 7. října 1896 v 6 hodin ráno; do provozu byl i s celým úsekem předán 22. září 1897.\n\nDélka tunelu činí 393 metrů a je postaven v levotočivém (ve směru od Prahy do Vraného) oblouku o poloměru 200 m. Tunel je veden v úbočí vrchu Zvolská homole, pod jeho velmi strmým skalnatým západním až severozápadním svahem. Důvodem stavby tunelu byl právě tento svah tohoto vrchu, neboť společně se skalnatým severním ostrohem vybíhá a spadá těsně k pravému břehu řeky Vltavy, takže trať nemohla být vedena podél jejího břehu, jak tomu zpravidla je v jiných částech trati. Tunel je vyražen v dosti homogenní a pevné hornině tvořené svrchně proterozoickými usazeninami, zejména prachovci a jílovci. Tunel je zevnitř vyzděn pouze na koncích v blízkosti portálů, jinak je ponechán ve skalním výrubu bez ostění. Oba portály, vranský i zbraslavský, jsou kamenné. Ze zbraslavského portálu vystupuje trať v oblouku na bezprostředně přilehlý krátký mostek přes potok v Jarovském údolí, hned za ním následuje přejezd a zastávka Jarov. Vně vranského portálu přechází oblouk v krátký úsek přímé tratě, nedaleko tohoto portálu byla do roku 2012 umístěna mechanická, od uvedeného roku světelná předvěst vjezdového návěstidla stanice Vrané nad Vltavou.\n\nZ důvodu špatného stavu zejm. vranského portálu byla zhruba od roku 2000 skrze celý tunel zavedena rychlost 10 km/h. Tento stav trval až do roku 2007, kdy byla během nepřetržité výluky v měsících listopadu a prosinci společností Subterra a.s. provedena rekonstrukce celého tunelu, po níž v něm byla opět zavedena traťová rychlost 50 km/h.\n\n\n\n"}
{"id": "787818", "url": "https://cs.wikipedia.org/wiki?curid=787818", "title": "Milan Ptáček", "text": "Milan Ptáček\n\nMilan Ptáček (* 17. března 1933 - 18. června 1990) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nPo provedení federalizace Československa usedl do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval až do konce funkčního období, tedy do voleb roku 1971.\n\nK roku 1969 se uvádí profesně jako ekonom, bytem Uherské Hradiště. Absolvoval Vysokou školu ekonomickou a v době svého nástupu do parlamentu působil jako místopředseda ONV pro okres Uherské Hradiště a předseda plánovací komise ONV.\n\nV roce 1989 během sametové revoluce je Ing. Milan Ptáček zmiňován coby předseda MNV v Uherském Hradišti. Ač člen KSČ, je popisován pamětníky jako pragmatik, který průběhu převratu nebránil.\n\n"}
{"id": "787819", "url": "https://cs.wikipedia.org/wiki?curid=787819", "title": "Universal Syncopations II", "text": "Universal Syncopations II\n\nUniversal Syncopations II je studiové album Miroslava Vitouše, vydané v roce 2007 pod značkou ECM Records. Nahrávání alba probíhalo od listopad 2004 do dubna následujícího roku. Album produkoval Manfred Eicher.\n\nAutorem všech skladeb je Miroslav Vitouš.\n"}
{"id": "787821", "url": "https://cs.wikipedia.org/wiki?curid=787821", "title": "Vladimír Ptáček", "text": "Vladimír Ptáček\n\nVladimír Ptáček (21. září 1925 – ???) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí profesně jako vedoucí obchodního odboru generálního ředitelství podniku \"Cementárny a vápenky\", Radotín.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval až do konce funkčního období, tedy do voleb roku 1971.\n\n"}
{"id": "787832", "url": "https://cs.wikipedia.org/wiki?curid=787832", "title": "Jabloňka", "text": "Jabloňka\n\nJabloňka má více významů:\n\n"}
{"id": "787840", "url": "https://cs.wikipedia.org/wiki?curid=787840", "title": "Oliver Rácz", "text": "Oliver Rácz\n\nOliver Rácz, též Olivér Rácz (21. ledna 1918 Košice – 19. července 1997 Bratislava), byl slovenský a československý básník, spisovatel, pedagog, politik Komunistické strany Slovenska maďarské národnosti, poslanec Slovenské národní rady a poslanec Sněmovny národů Federálního shromáždění za normalizace.\n\nPůsobil jako spisovatel, básník a pedagog. Roku 1936 absolvoval střední školu v rodných Košicích a vyšší stupeň vzdělání získal v roce 1941 v Szegedu. Ovládal několik jazyků. Během vojenské služby v maďarské armádě byl zařazen do jednotek pomocných technických praporů. Díky falešným formulářům, ke kterým se dostal při práci v kanceláři, zachránil mnoho Židů před deportací do koncentračních táborů. Na konci války se skrýval v podzemí dominikánského kostela. Od roku 1948 pracoval v košické cihelně a po znovuotevření maďarskojazyčných menšinových škol začal učit. V roce 1955 promoval v Bratislavě jako pedagog. V letech 1953–1969 učil na středních školách, byl ředitelem maďarskojazyčného gymnázia v Košicích. Od roku 1974 byl náměstkem ministra kultury SSR. V roce 1979 se krátce stal i místopředsedou maďarského menšinového spolku Csemadok a od roku 1981 byl předsedou maďarské sekce Slovenského svazu spisovatelů. V roce 1935 publikoval své básnické prvotiny v listu \"Kassai Újság\", od roku 1948 pak trvale působil jako básník. Věnoval se též překladatelství českých a slovenských autorů do maďarštiny. Roku 1980 získal titul Zasloužilý umělec, v roce 1982 cenu Slovenského svazu spisovatelů a roku 1986 vyznamenání Maďarské lidové republiky. Roku 1998 mu primátor Košic Rudolf Schuster udělil \"in memoriam\" Cenu města Košice. V roce 2004 mu byla v Košicích odhalena pamětní deska.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, kde rovněž zasedal Ve federálním parlamentu setrval do konce funkčního období, tedy do voleb roku 1971. V roce 1972 se uvádí jako účastník zasedání Ústředního výboru Komunistické strany Slovenska.\n\nJeho syn doc. MUDr. Oliver Rácz, CSc. je lékařem, dcera Katarína Ráczová v 80. letech vynikala jako profesionální sportovkyně (závodní šerm).\n\n"}
{"id": "787844", "url": "https://cs.wikipedia.org/wiki?curid=787844", "title": "Detroit (hudební skupina)", "text": "Detroit (hudební skupina)\n\nDetroit byla americká rocková skupina, založená Mitch Ryderem po rozpadu The Detroit Wheels v roce 1970. V roce 1971 skupina vydala své jediné studiové album s názvem \"Detroit\", které mimo jiné obsahovala i coververzi písně „Rock & Roll“ od skupiny The Velvet Underground. Skladbu napsal Lou Reed, který později spolupracoval i s kytaristou této skupiny Steve Hunterem. Ryder ze skupiny odešel v roce 1972, nahradil ho Rusty Day. V pozdních obdobích skupiny v ní hrál i Steve Gaines, pozdější člen Lynyrd Skynyrd. Skupina se rozpadla v roce 1974.\n"}
{"id": "787845", "url": "https://cs.wikipedia.org/wiki?curid=787845", "title": "Dol Amroth", "text": "Dol Amroth\n\nDol Amroth je městský stát na fiktivním kontinentě Středozemi vytvořeném J. R. R. Tolkienem. Dol Amroth je město vybudované na stejnojmenném pahorku na poloostrově Belfalas v jižní části království Gondoru. \n\nJménem krále (později správců Gondoru) zde vládnou knížata, městský stát je nedílnou součástí Gondorského království. V době, kdy se odehrává kniha Pán Prstenů, zde vládl v pořadí 24. kníže Imrahil, ten poskytl správci Gondoru své vojsko o síle 1 000 mužů. V Dol Amrothu jsou lidé údajně část elfské krve, zdejší kraje původně obývala elfská rasa zvaná Nandor.\n"}
{"id": "787847", "url": "https://cs.wikipedia.org/wiki?curid=787847", "title": "Pelargir", "text": "Pelargir\n\nPelagrir je město na fiktivním kontinentě Středozemi vytvořeném J. R. R. Tolkienem. Je to nejdůležitější přístav a nejstarší město v království Gondor, centrum Lebennin. Byl založen už roku 2350 Druhého věku Věrnými Númenorejci, aby se stal jejich oporou ve Středozemi, na rozdíl od Umbaru a dalších přístavů dál na jihu, které byly pevnostmi královských. Pelargir se nalézal na pravém břehu Anduiny v místě jejíh soutoku se Sirith, blízko ústí Velké řeky do moře.\n\nRoku 3320, po Pádu Númenor, byl založen Gondor a Pelargir se stal jeho hlavním přístavem. Jeho důležitost stoupala později za doby Lodních králů. Důležitou úlohu sehrál také za občanské války roku 1447, kdy se tu opevnili přívrženci Castamira, uchvatitele trůnu. Po roce odpluli a obsadili Umbar, kde se z nich stal postrach Gondoru, Umbarští korzáři.\n\nZa války o Prsten připlulo z Umbaru veliké loďstvo korzárů, které zakotvilo v Pelargiru a chystalo se z jihu po Anduině napadnout Minas Tirith. Jejich úmysl byl zhatěn tím, že se náhle objevilo vojsko mrtvých, které přivedl Aragorn od kamene Erech, a porazilo všechny korzáry.\n"}
{"id": "787848", "url": "https://cs.wikipedia.org/wiki?curid=787848", "title": "John Carpenter (milionář)", "text": "John Carpenter (milionář)\n\nJohn Carpenter (* 24. prosince 1967, Hamden, Connecticut) se 19. listopadu 1999 stal prvním vítězem v USA verzi Chcete být Milionářem?, kde vyhrál obnos 1 000 000 dolarů. Než ho předběhl Rahim Oberholtzer, který vyhrál 1 120 000 dolarů v jiné televizní hře z USA, Twenty One, tak byl Carpenter držitel rekordu nejvyšší peněžní výhry v televizních show USA.\n\nJohn Carpenter v soutěži reálně nepoužil jedinou nápovědu. Formálně však při poslední otázce za milion dolarů, která zněla \"Který z těchto prezidentů USA se objevil v televizním seriálu Laugh-in?\", použil pomoc na telefonu. Možnosti byly A) Lyndon Johnson, B) Richard Nixon, C) Jimmy Carter a D) Gerald Ford. John zavolal tátovi a měli spolu následující konverzaci:\n"}
{"id": "787849", "url": "https://cs.wikipedia.org/wiki?curid=787849", "title": "Robert Quine", "text": "Robert Quine\n\nRobert Wolfe Quine (30. prosince 1942 − 31. května 2004) byl americký rockový kytarista. Mezi hudebníky, se kterými spolupracoval, patří například Lou Reed, The Voidoids, John Zorn, Lloyd Cole, Marc Ribot, Marianne Faithfull nebo Tom Waits.\n\n"}
{"id": "787852", "url": "https://cs.wikipedia.org/wiki?curid=787852", "title": "Špatná pověst (Glee)", "text": "Špatná pověst (Glee)\n\nŠpatná pověst (v originále Bad Reputation) je sedmnáctá epizoda amerického televizního seriálu \"Glee\". Epizoda se poprvé vysílala na televizním kanálu Fox 4. května 2010. Epizodu napsal Ian Brennan a režírovala ji Elodie Keene. V této epizodě je trenérka roztleskávaček Sue Sylvester (Jane Lynch) veřejně zesměšněna, když je na YouTube zveřejněno video, ve kterém tancuje na písničku Physical od Olivie Newton-John. Ošklivý seznam o atraktivitě členů ve sboru obíhá celou školou, a proto se někteří členové sboru snaží zařídit si pro sebe špatnou pověst. Newton-John v epizodě hostuje a hraje sama sebe a Molly Shannon se v této epizodě poprvé objeví ve vedlejší roli.\n\nV epizodě zazní cover verze pěti písní; všechny byly vydány jako singly, jsou dostupné ke stažení a dvě z nich se objevily na soundtrackovém albu \"\". Epizodu v den vysílání sledovalo 11,62 milionů amerických diváků a získala smíšené reakce od kritiků. Darren Franich z Entertainment Weekly a Bobby Hankinson z Houston Chronicle poznamenali, že se seriál vrátil k formě zklamání z epizod. Franich také chválil cover verzi písně \"Ice Ice Baby\" od Vanilla Ice, kterou v kontrastu s tím kritizovali Raymund Flandez z The Wall Street Journal a Gerrick D. Kennedy z Los Angeles Times a Kennedy označil píseň jako jeho zatím nejméně oblíbený moment z celé série.\n\nKdyž člen sboru Kurt Hummel (Chris Colfer) ukradne videonahrávku, na která trenérka roztleskávaček Sue Sylvester (Jane Lynch) tančí a zpívá na píseň od Olivie Newton-John, \"Physical\". Členové sboru se rozhodnou jako vtípek a pomstu Sue, za to co jim dělá, zveřejnit video na YouTube. Z videa se stane hit a Sue je veřejně ponížena. Sue předává řediteli Figginsovi (Iqbal Theba) seznam, který našla, nazvaný \"glist\", který řadí členy sboru na stupnici atraktivity a sexuální promiskuity. Figgins řekne vedoucímu sboru, Willovi Schuesterovi (Matthew Morrison), že musí co nejdříve najít tvůrce seznamu, jinak bude nucen sbor zrušit a vyloučit všechny jeho členy. Will varuje sbor, aby se tvůrce seznamu přiznal a jako téma týdne uloží studentům, aby našli písně se špatnou pověstí a očistili je a předvede píseň \"Ice Ice Baby\" od Vanilla Ice jako příklad.\n\nSue se posmívají její kolegové, kteří viděli video a jejím novým nepřítelem se stává alkoholická učitelka astronomie a trenérka badmintonu Brenda Castle (Molly Shannon). Sue její sestra Jean (Robin Trocki), trpící Downovým syndromem, připomíná, že jako děti byly obě dvě šikanovány, ale že pracovala jako dobrovolnice v útulku pro zvířata, kde zjistila, že vždycky má někdo ještě méně štěstí než ony. S ohledem na radu své sestry se Sue rozhodne jednat jako terapeutka a sdělí školní výchovné poradkyni Emmě Pillsbury (Jayma Mays), že ji byl Will nevěrný. Emma ve sborovně konfrontuje s Willem a veřejně ho tak poníží.\n\nČlenové sboru Kurt, Mercedes (Amber Riley), Artie (Kevin McHale), a Tina (Jenna Ushkowitz) jsou naštvaní, protože se neobjevili na glistu, zatímco Brittany (Heather Morris) je zmatená, že se neobjevila mezi prvními třemi, vzhledem k tomu, že se líbala s každým ve škole: s chlapci, dívkami i se školníkem. Rozhodnou se vystupovat ve školní knihovně s písní \"U Can't Touch This\" v naději, že jim to získá špatnou pověst. Jejich plán ale selže a knihovník je požádá, aby vystupovali s touto písní na nedělní bohoslužbě. Dále se Kurt přizná Sue, že on je ten, který ukradl její video a očekává, že bude potrestán a získá více nebezpečnou pověst. Místo toho mu Sue poděkuje a řekne, že ji právě kontaktovala Olivia Newton-John, která ji požádá o pomoc při vytváření videa na novou verzi písně \"Physical\". Tato píseň zajistila Sue aktuální pozici v 700 nejlepších zpěváků a tak se jí kolegové přestanou posmívat. Využije svůj zisk z písně na péči pro svou nemocnou sestru.\n\nWill se omluví Emmě a předá jí květiny a později uvidí na chodbě depresivně vypadající Quinn (Dianna Agron) a uvědomí si, že to ona je zodpovědná za seznam. Konfrontuje Quinn a ta souhlasí. Aby ji ochránil před vyhozením ze školy, sdělí Will Figginsovi, že sice tvůrce seznamu nenašel, ale že už se nic takového nebude opakovat.\n\nRachel požádá Pucka, aby ji pomohl s písní, a natáčí video na píseň David Geddese, \"Run Joey Run\". Než je video dokončeno, požádá také Finna (Cory Monteith) a Jesseho (Jonathan Groff), aby hráli ve videu jejího přítele a Finn, Puck a Jesse o sobě navzájem neví, takže má Rachel v klipu tři přítele a věří, že jí to zlepší hodnocení v glistu. Všichni tři jsou rozzlobení a uražení, když zjistí, že je Rachel využila a každý hrál jejího přítele v jiné části videa. Nakonec se jako výsledek Jesse rozchází s Rachel. Epizoda končí, když Rachel zpívá \"Total Eclipse of the Heart\" od Bonnie Tyler a celý sbor postupně odchází z učebny a nechává ji v učebně samotnou.\n\n\n\nVedlejší role, které se v epizodě objeví jsou členové sboru Brittany (Heather Morris), Santana Lopez (Naya Rivera), Mike Chang (Harry Shum mladší), Matt Rutherford (Dijon Talton) a Jesse St. James (Jonathan Groff), dále bývalý vedoucí sboru Sandy Ryerson (Stephen Tobolowsky), fotbalový trenér Ken Tanaka (Patrick Gallagher) a Suina sestra Jean Sylvester (Robin Trocki).\n\nV epizodě zazní cover verze pěti písní: \"Ice Ice Baby\" od Vanilla Ice, \"U Can't Touch This\" od MC Hammer, \"Physical\" od Olivie Newton-John, \"Run Joey Run\" od Davida Geddese a \"Total Eclipse of the Heart\" od Bonnie Tyler. Každá z písní, které zazněly v epizodě byla vydána jako singl a je dostupní ke stažení. Písně \"Physical\" a \"Total Eclipse of the Heart\" se také objevily na soundtrackovém albu \"\".\n"}
{"id": "787854", "url": "https://cs.wikipedia.org/wiki?curid=787854", "title": "Ľudovít Retkes", "text": "Ľudovít Retkes\n\nĽudovít Retkes, též Lajos Retkes (16. dubna 1919 - ???), byl slovenský a československý politik Komunistické strany Slovenska maďarské národnosti, poslanec Slovenské národní rady v 60. letech a poslanec Sněmovny národů Federálního shromáždění za normalizace.\n\nVe volbách roku 1964 se stal poslancem Slovenské národní rady. V SNR zasedal i po volbách roku 1971 až do roku 1976, přičemž v letech 1968-1971 byl členem výboru pro národnostní menšiny. Profesí byl zemědělec.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v květnu 1970. Do federálního parlamentu ho nominovala Slovenská národní rada. Ve federálním parlamentu setrval do konce funkčního období, tedy do voleb roku 1971.\n\n"}
{"id": "787855", "url": "https://cs.wikipedia.org/wiki?curid=787855", "title": "Ústřice", "text": "Ústřice\n\nÚstřice (Ostrea) je rod z čeledi ústřicovitých (Ostreidae). Nejznámějším druhem je ústřice jedlá (Ostrea edulis).\n\nÚstřice jsou mořští mlži s lamelózními nebo sklípkovitými lasturami bez vláknité (sloupkovité) vrstvy, s nestejnými miskami a vnitřním vazem a bez zubů v zámku.\n\nÚstřice má nepravidelné chlopně, z nichž levá je větší, prohloubená a připevněná k podkladu, kdežto pravá je plošší; vrchol levé misky (chlopně) přečnívá a je zatočen buď vpřed, nebo dozadu.\n\nNěkteré druhy jsou obojetné, jiné pohlaví odděleného, ale vesměs vynikají vysokým počtem vajíček, jež mohou produkovat - až několik miliónů.\n\nNěkteré druhy jsou jedlé a odedávna se chovají uměle u středomořských a severoamerických břehů.\n\nÚstřice jsou výbornou potravou, zejména pro značný obsah glykogenu (v játrech).\n\nVe znečištěné vodě se můžou stát zdraví škodlivými, například když do sebe přijmou bakterie břišního tyfu, které mohou snadno přenášet, protože se, jak známo, pojídají živé. Nebo mohou způsobit průjem, prosáknou-li sloučeninami mědi. V tom případě bývá celé jejich tělo podezřele zbarveno do zelena. Ovšem jsou-li pěkně zeleně zbarveny jen žábry, může být toto zbarvení způsobeno symbioticky usazenými rozsivkami (Navicula ostrearum).\n\nOrganické jedy ale v těle netvoří, čímž se hygienicky podstatně liší od slávek (Mytilus) známých svým toxinem.\n\nNěkteré druhy mořských ústřic mohou tvořit perly, podobně jako perlotvorka mořská či perlorodka.\n\nSeznam druhů podle World Register of Marine Species (WoRMS):\n\nWorld Register of Marine Species (WoRMS)\n"}
{"id": "787856", "url": "https://cs.wikipedia.org/wiki?curid=787856", "title": "Eesti Ekspress", "text": "Eesti Ekspress\n\nEesti Ekspress jsou estonské noviny. Byly založeny v roce 1989 jako první politicky nezávislé noviny v Sovětském svazu. Zakladatelem byl Hans H. Luik. Noviny vycházejí jednou za týden v úterý. V současné době je šéfredaktorem Janek Luts.\n\n"}
{"id": "787859", "url": "https://cs.wikipedia.org/wiki?curid=787859", "title": "Kastlové okno", "text": "Kastlové okno\n\n\"Kastlové okno\" (germanismus) v posledních dvou stech letech nejobvyklejší konstrukce okna v podmínkách středoevropského klimatu. Správný a spisovný český název je dvojité okno, ten je však v praxi téměř neužívaný, proto také velmi málo známý. Snadno by také mohlo dojít k záměně s pojmem zdvojené okno, které má ale zcela jinou konstrukci a je v principu jiné. Pojmenování kastlové okno je v praxi jednoznačně srozumitelné.\n\nKastlové okno je druh okenní konstrukce která se vyvíjela postupně od novověku v podmínkách kontinentální Evropy. Tak jak rostly nároky na zlepšení tepelné izolace staveb a také jak se zvětšovala velikost oken. Smyslem této konstrukce bylo dosáhnou lepší tepelné izolace než tomu bylo u oken s jedním křídlem a jednoduchým zasklením. Jde tedy o dvě křídla za sebou se vzduchovou mezerou, která pak slouží jako jistý izolant.\n\nPůvodně šlo o dva samostatné pevné rámy při vnější hraně fasády a vnitřní hraně. Ty byly samostatně osazeny ve stěně. Tento typ dvojitého okna se nazývá špaletové. Během 19. století se vyvinula konstrukce, kdy původně samostatné jednoduché rámy byly silnou deskou (\"fošnou\" nebo \"futernicí\") spojeny v jeden celek – skříňovou konstrukci (\"kastl\"), která byla pak již jako hotový, v dílně dokončený celek osazena do stavby a zaomítána. Spojující deska je pak vlastně deštěním špalety. \n\nV posledních třiceti letech ztrácel princip \"kastlového okna\" na významu. Je stále více nahrazován systémy sofistikovaných konstrukcí s dvojskly a trojskly, oddělenými komorami rámu, důkladným těsněním a účinnými systémy kování.\n\nKouřil Jan: \"Stavební truhlářské konstrukce\". Praha ÚUV 1935\n"}
{"id": "787860", "url": "https://cs.wikipedia.org/wiki?curid=787860", "title": "Captain America", "text": "Captain America\n\nCaptain America (česky překládán jako Kapitán Amerika) je fiktivní postava komiksových příběhů vydávaných nakladatelstvím Marvel Comics. Poprvé se objevil ve vlastní komiksové knize \"Captain America Comics #1\" roku 1941 pod vydavatelstvím Timely Comics (předchůdce Marvel). Je výtvorem tvůrčího dua, které tvořili Joe Simon a Jack Kirby. Příběh byl vytvořen na myšlence vlasteneckého amerického superhrdiny bojujícího proti nacistům během druhé světové války.\n\nDo roku 2007 se celosvětově prodalo na 210 milionů kusů komiksových knih s tematikou Captain America.\n\nSpisovatel Joe Simon přišel s konceptem Kapitána Ameriky již roku 1940, kdy rozepsal příběh superhrdiny nazvaného „Super American“, toto jméno však brzy změnil na nynější.\n\nPrvní číslo komiksu bylo vydáno v březnu 1941 v USA u nakladatelství Timely Comics. Ožehavá tematika války přinesla velký komerční úspěch. Ve třetím čísle se k projektu připojil Stan Lee a vytvořil pro Kapitána Ameriku jeho typický štít, který používá i jako zbraň.\n\nKapitán Amerika se brzy stal nejúspěšnějším hrdinou Timely Comics a získal i svůj fanklub, který nesl název „Sentinels of Liberty“. Měsíční náklad během počátku 40. let 20. století činil milion kusů měsíčně, i proto byli do týmu přijati další dva tvůrci, a to Al Avison a Syd Shores.\n\nV poválečné éře byl začleněn do prvního týmu superhrdinů od Timely „All-Winners Squad“, který vedl. Vydávání samostatného komiksu \"Captain America Comics\" bylo zastaveno číslem 78 v září 1954.\n\nRoku 1964 se oficiálně vrátil v komiksu \"The Avengers\" #4, kde převzal velení nového 'supertýmu' Avengers, vydáváno již pod nakladatelstvím Marvel Comics. Jeho příběhy společně s těmi dalšího superhrdiny (Iron Man) byly vydávány v komiksové sérii \"Tales of Suspense\", než se roku 1968 její název změnil na \"Captain America\" a později \"Captain America and the Falcon\". Tato série pokračovala až do čísla 454, kdy byla v srpnu 1996 zastavena.\n\nV páté sérii, vydávané od listopadu 2004, se odrazily události eventu Občanská válka. Originální civilní identita Kapitána Ameriky byl Steve Rogers, který byl však v \"Captain America vol. 5\" #25 (nejprodávanější číslo série) zabit, od té doby ho nahradil jeho dlouholetý přítel Bucky Barnes. Steve Rogers byl však vzkříšen pro minisérii nazvanou \"Captain America: Reborn\" (vydáno 2009 – 2010). O tom, kdo pro příště oblékne oblek Kapitána Ameriky se rozhodlo v knize \"Captain America: Who Will Wield the Shield?\" (2010). Bucky se stal novým Kapitánem Amerikou a Steve Rogers získal svou vlastní minisérii \"Steve Rogers: Super-Soldier\". \"Captain America vol. 5 číslo 51\" byl jubilejní 600. díl komiksu. V roce 2011 začala být vydávána nová, již šestá, série, kterou, stejně jako pátou, napsal Ed Brubaker.\nRoku 2011 byly vydány minisérie \"Captain America: The Trial of Captain America\", \"Captain America: Prisoner of War\", \"Captain America and Bucky: The Life Story of Bucky Barnes\" a \"Captain America and Bucky: Old Wounds\". Mimo hlavní sérii byly vydány i minisérie \"Captain America and Hawkeye\" a \"Captain America and Iron Man\", a také se objevoval v komiksové sérii \"Winter Soldier\".\n\nOd listopadu 2012 do října 2014 byla vydávána sedmá série, po událostech spojených s restartem světa Marvel (Marvel NOW!), jejím autorem byl Rick Remender. Týž autor od listopadu 2014 pokračoval navazující sérií \"All New Captain America\". Ta však měla pouze šest čísel a byla ukončena v dubnu 2015. Od listopadu 2014 do června 2015 byla vydávána série \"Captain America & The Mighty Avengers\", kterou psal Al Ewing.\n\nV roce 2015 došlo crossoverem \"Secret Wars\" k novému relaunchi Marvelu. Od října 2015 do září 2017 vycházela v rámci All-New, All-Different Marvel série komiksu s názvem \"Captain America: Sam Wilson\". Autory byli Nick Spencer a Daniel Acuña. V květnu 2016 byla spuštěna i série \"Captain America: Steve Rogers\", ve které opět figuruje Steve Rogers a jejími autory jsou Nick Spencer a Jesus Saiz. Obě série se v říjnu propojily v sešitu s názvem \"Captain America Vol 8 #25\".\n\nPo událostech eventu \"Secret Empire\" Marvel spustil masivní relaunch Marvel Legacy, kterým se od září 2017 řada sérií vrátila ke svému původnímu číslování (Vol. 1). Komiks dále vycházel jako \"Captain America Vol. 1\" (od čísla 695 do 704). Autory byli Mark Waid a Chris Samnee. Další relaunch z roku 2018 Fresh Start přinesl novou sérii \"Captain America Vol. 9\" (scénář Ta-Nehisi Coates).\n\nBiografie je přejata z komiksových příběhů.\nSteve Rogers se narodil 4. července 1918 na manhattanské Lower East Side, ve městě New York, irským přistěhovalcům Sarah a Josephu Rogersovým. Otec byl alkoholik a zemřel ještě během jeho dětství, matka zemřela na zápal plic, v době kdy dostudoval střední školu. Poté jeden rok studoval výtvarné umění. Steve vyrůstal za Velké hospodářské krize. Po smrti rodičů ho vychovával idealistický dědeček, se kterým si rozuměl již od dětství a přejal od něj soucit a silný smysl pro spravedlnost.\n\nPo vypuknutí druhé světové války se roku 1940 pokoušel přihlásit jako dobrovolník do armády, ale byl odmítnut pro svou fyzickou slabost. I proto byl jako dobrovolník vybrán pro projekt Znovuzrození. Cílem tohoto projektu pod vedením profesora Abrahama Erskinea bylo zdokonalení fyzické zdatnosti amerických vojáků. Rogers se stal prvním testovaným subjektem, kdy mu bylo injekčně podáno „sérum supervojáka“. Sérum fyziologicky zmaximalizovalo jeho tělesnou stavbu, avšak zdokonalilo i jeho reflexy. Brzy poté byl profesor Erskine zabit nacistickým operativcem Heinzem Krugerem a Rogers tak zůstal jediným americkým supervojákem. Pokusy o vytvoření armády supervojáků pokračovaly v utajení i nadále. S tristními výsledky byli v nelidských podmínkách testováni afro-američtí vojáci. Později se projekt stal součástí větší mise se stejným cílem nazvané „Weapon Plus“.\n\nRogers se podrobil základnímu vojenskému výcviku, soukromému výcviku v bojových uměních a gymnastice, a také prošel řadou instruktáží ve vojenské strategii, pilotáži či práci s výbušninami. Ve válce byl nasazen jako speciální operativec, ale také jako symbol americké propagandy. K té příležitosti si navrhl vlastní kostým inspirovaný americkou vlajkou, získal trojhranný štít a kódové jméno „Captain America, the Sentinel of Liberty“. Jeho první mise směřovaly proti nacistům, kteří se snažili vytvořit vlastní armádu supervojáků, a hlavně proti Johannu Schmidtovi (známému jako Red Skull). Během jedné mise v Africe, se spřátelí s vládcem státu Wakanda jménem T’Chaka (později znám jako Black Panther), který mu věnuje vzácný a velice odolný kov \"Vibranium\", z něhož si Rogers nechá vytvořit diskovitý štít.\n\nV boji mu pomáhá jeho mladý přítel James Buchanan „Bucky“ Barnes, který byl původně maskotem jednotky, ale následně byl nasazen jako operativec a protiváha nacistických Hitlerjugend. Společně například roku 1941 zachránili prezidenta Franklina D. Roosevelta. Po vstupu USA do války založili společně s androidem Human Torch a mutanty Torem a Namorem speciální jednotku Invaders. Před vysláním do akce vymazala americká vláda Rogersovi jeho vzpomínky, aby v případě zajetí nevyzradil státní tajemství. Během války bojovali proti nacistickým pokusům o supervojáky v podobě agentů, jako byli Baron Blood či Masterman. Mimo to se účastnili i obyčejných lidských misí v jednotce seržanta Nicka Furyho. Jejich zásluhou byl zmařen atentát na generála MacArthura či invaze do Sovětského svazu.\n\nRoku 1944 padl Captain America do Red Skullova zajetí a byl mučen, zachránili ho Invaders. Na konci roku pomáhal osvobozovat koncentrační tábory. Také bojoval v bitvě v Ardenách.\n\nV roce 1945 čelil novým protivníkům v organizaci Hydra barona Stuckera. V dubnu 1945 se účastnil výsadku nad Berlínem. V posledních dnech války Rogers a Bucky operovali v Anglii, kde nacistický vědec Baron Zemo sestavil ničivou bombu. Ve finální akci Rogers bojuje proti Zemovi na palubě letadla a Bucky odlétá s bombou pryč z Anglie. Bomba vybouchla ve vzduchu a letoun s Rogersem spadl do chladných vod severního Atlantiku. V USA byli oba bráni za mrtvé. Buckyho však nalezli Sověti a Rogers díky séru supervojáka přežil v hibernaci zamrzlý v ledu v oceánu.\n\nPo zprávě o úmrtí Steva Rogerse prezident USA Harry S. Truman jmenoval novým Kapitánem Amerikou Williama Naslanda (jako Captain America 1945–1946), po jeho smrti Jeffa Mace (1947–1950), po jeho odchodu do výslužby byl vybrán muž s utajenou identitou, ale při pokusu o vpravení séra supervojáka zešílel a byl uložen do hibernace, stejný osud potkal i jeho přítele Buckyho Jacka Monroea. Roku 1954 byly pokusy o vytvoření nového supervojáka zastaveny.\n\nO řadu let později jeho tělo našel tým superhrdinů Avengers (poprvé v roce 1964, ale čas se upravuje dle doby vydání komiksů). Poté, co ho postupně přivedli zpět k vědomí, byl Rogers zničený faktem, že svět, který znal, je pryč, a cítil se odcizený. Brzy poté se stal členem Avengers a dokonce i jejich velitelem. Světem se roznesla zpráva, že je opět naživu. Postupně bojoval proti starým nepřátelům jako byl Baron Zemo či Red Skull, současným nepřátelům (organizace A.I.M.), ale i mimozemšťanům.\n\nV dalších příbězích byl Rogers tak znechucený aktuální zkorumpovanou vládou USA, že nadále odmítl být symbolem Ameriky a příjal novou identitu, kdy si říkal „Nomad“, avšak další z věčných návratů padoucha Red Skull, který se začal věnovat terorismu, ho přiměl se do obleku vrátit. Rogersovi byla dokonce nabídnuta kandidatura na prezidenta USA za New Popullist Party, ale odmítl. Jack Monroe, Bucky z 50. let, byl úspěšně vyléčen a probuzen z hibernace a přejal identitu „Nomáda“. V téže době zemřel Jeff Mace jeden z „alterCaptainů“. Steve Rogers ze své armádní renty založil „Cap Stars and Stripes Headline“, ústředí, kam mohou lidé oznamovat možné bezpečnostní hrozby. To kritizovala Komise pro superlidské aktivity (KSA) a požadovala, aby se Captain America vrátil pod kontrolu armády. Steve Rogers proto znovu odložil svou identitu. KSA poté jmenovala novým Kapitánem Amerikou Johna Wakera. Steve Roges se přidal k „Nomádovi“ pod novou identitou s jménem „Captain“, kdy měl nový štít z adamantia.\n\nMezitím Red Skull manipuloval s Johnem Walkerem, který následně zešílel a střetl se v boji s Rogersem. KSA Rogersovi následně nabídla návrat identity Kapitána Ameriky, ten po prvotním odmítnutí přijal. Později vyléčený Walker přejal identitu „Captaina“. Po nějaké době byl Rogers vykonstruovaně obviněn z velezrady a znovu zbaven identity i státního občanství. Poté vystupoval jako „Patriot“. Posléze bylo prokázáno, že šlo o křivé obvinění. Captain America v této době příležitostně bojoval po boku s Avengers a S.H.I.E.L.D..em.\n\nPo útocích z 11. září 2001 Rogers odhalil svou civilní identitu a nechal se najmout do špionážní agentury S.H.I.E.L.D., kterou vedl jeho starý známý Nick Fury. Následně bojoval s arabskými teroristy.\n\nV páté sérii zjistil, že původní Bucky přežil a sověti z něj udělali zabijáka s jménem Winter Soldier. Také, že ho průběžně udržovali v hibernaci a probouzeli jen pro případ zabíjení.\n\nNick Fury byl odvelen z vedení S.H.I.E.L.D.u a ředitelství převzala Maria Hillová, která je k superhrdinským týmům skeptická. To a intriky Red Skulla vedlo k negativnímu obrazu superhrdinů ve společnosti a návrhu na regulační zákon o státním registru superlidí. Za tento zákon se postavil Iron Man a další, ale Steve Rogers, jako Captain America, byl silně proti, protože jako klasický liberál a individualista odmítá vládní dohled. Tím se však ocitl v ilegalitě a ztratil přízeň veřejnosti. Tento rozkol vedl k Občanské válce superhrdinů, a tím jen k další negativitě. Rogers v ilegalitě založil „Secret Avengers“, kteří sdružili superlidi s odmítavým stanoviskem k vládnímu návrhu. Svůj boj však nakonec, aby zastavil válku, vzdal. Na konci páté série byl postřelen a po převozu do nemocnice prohlášen za mrtvého.\n\nJeho roli převzal Bucky. Reálného roku 2009 byl však Rogers znovuvzkříšen. Bylo oznámeno, že byl pouze uvězněn v jiném časoprostoru. Poté znovu vypomáhal Avengers.\n\nPo restartu Marvel vesmíru v roce 2012 (Marvel NOW!) začala být vydávána sedmá série, v ní byl Steve Rogers uvězněn na více jak deset let v dimenzi Z vytvořené Arnimem Zolou. Rogers zde nalezl a vychoval chlapce, kterému dal jméno Ian a kterého považoval za svého syna. Nakonec byl zachráněn agentkou Sharon Carter, svou dřívější láskou. Nicméně při útěku z dimenze Z Rogers přišel o Iana i o Sharon, kteří nezvládli útěk. Na Zemi však uplynulo jen několik hodin a Rogers se tím vrátil s dalším časovým šokem. Brzy poté ho padouch Iron Nail připravil o sérum supervojáka, čímž přišel o své superschopnosti a také razantně zestárl. V čísle 25 sedmé série ho proto v roli Captaina Ameriky nahradil Sam Wilson (alias Falcon). Nové příběhy začaly být vydávány v komiksech \"All New Captain America\" a \"Captain America & The Mighty Avengers\" (2014 – 2015). Steve Rogers se stal taktickou oporou v záloze.\n\nPo restartu nazvaném All-New, All-Different Marvel, byl Kapitánem Amerikou i nadále Sam Wilson, ale v dubnu 2016, v sedmém čísle komiksu \"Captain America: Sam Wilson\", který byl vydán k 75. výročí vydávání komiksů s Kapitánem Amerikou, získal zestárlý Steve Rogers opět své mládí a vlastnosti dané sérem supervojáka. Do původního stavu vrátila věci Kobik, do těla malé holčičky zhmotnělá kosmická kostka s vlastním vědomím. V komiksu \"Captain America: Steve Rogers #1\" (2016) bylo odhaleno, že Steve Rogers je již od svého dětství dvojitým agentem Hydry. K odhalení došlo kvůli vedlejším účinkům navrácení mládí kosmickou kostkou. Rovněž došlo k odhalení, že Rogersovi rodiče Joseph a Sarah byli zavražděni Hydrou. Ve story arcu \"Secret Empire\" (2017) se Rogers stal ředitelem S.H.I.E.L.D.u a využil útoku vetřelců z vesmíru a padouchů k odstranění superhrdinů, kteří by se proti němu mohli obrátit.\n\nJames Buchanan „Bucky“ Barnes byl sirotkem, který žil na armádní základně, kde Steve Rogers procházel výcvikem. Jako mladistvý se stal pomocníkem a přítelem Rogerse, bojoval s ním v druhé světové válce pod přezdívkou Bucky. Všichni se domnívali, že zemřel při osudném výbuchu, který měl zabít i Rogerse, ale jeho tělo bylo objeveno Sověty, kteří ho zmanipulovali a vycvičili z něj nájemního vraha, kterého po dekády udržovali v hibernaci. Z Barnese se stal nový Captain America na konci páté série po atentátu na Rogerse. Byl jím i v průběhu šesté série. (Poprvé se objevil v komiksu \"Captain America #1\", březen 1941).\n\nWilliam Naslund byl američanem, který během druhé světové války bojoval pod přezdívkou Spirit of '76 v britském superhrdinském týmu Crusaders. Po předpokládané smrti Stevea Rogerse v roce 1945 byl prezidentem Harry S. Trumanem jmenován do role Captaina. Naslund zemřel v roce 1946 při pokusu zachránit život budoucímu prezidentovi Johnu F. Kennedymu. (Poprvé se objevil v komiksu \"Invaders #4\", březen 1977).\n\nJeffrey Mace byl reportérem na volné noze, který během druhé světové války operoval pod přezdívkou Patriot na americké půdě, kde odhaloval nacistické špiony. Také byl spoluzakladatelem týmu Liberty Legion. Po smrti Williama Naslunda se stal novým Captainem. Do výslužby odešel v roce 1950 a o několik let později zemřel na rakovinu. (Poprvé se objevil v komiksu \"Human Torch #3\", březen 1941).\n\nWilliam Burnside vyrůstal během druhé světové války a Rogers se stal jeho idolem. Po smrti Rogerse v roce 1945 se okamžitě chtěl stát novým Captainem. Studoval Rogersův život a dokonce si změnil své jméno na Steve Rogers a podstoupil řadu plastických operací, aby vypadal jako on. Dokonce vyvinul vlastní sérum supervojáka, které si vpravil do těla. V 50. letech bojoval proti komunistické hrozbě, ale jeho sérum bylo zhoubné a způsobilo, že Burnside zešílel. Vláda se ho rozhodla hibernovat. V páté sérii byl zabit Bucky Barnesem coby novým Captainem. (Poprvé se objevil v komiksu \"Young Men vol. 2 #24\", prosinec 1953).\n\nJohn Walker byl zápasníkem wrestlingu na dráhu boje proti zločinu se vydal po smrti svého bratra. Bojoval pod identitou Super-Patriot a vystupoval jako konkurent Rogerse, s tím, že jen on sám zastává pravé americké vlastenectví. Poté, co se Rogers v 80. letech vzdal identity Captaina kvůli zkorumpované vládě USA, ho Walker nahradil. Poté bojoval pod identitou US Agent. (Poprvé se objevil v komiksu \"Captain America #323\", listopad 1986).\n\nSam Wilson pocházel z Harlemu a byl dlouholetým přítelem a kolegou Rogerse v boji proti zločinu. Jeho schopností je se telepaticky spojit s mozkem ptáků a vidět stejně jako oni, také dokáže létat. V komiksu z roku 1999 se stal Captainem poté, co se všichni domnívali, že Rogers zemřel. Jeho typickou identitou však je superhrdina Falcon. (Poprvé se objevil v komiksu \"Captain America #117\", září 1969). Znovu nahradil Steva Rogerse v roce 2014 v komiksu \"Captain America vol. 7 #25\" a následně vévodil v krátkých sériím \"All New Captain America\" a \"Captain America & The Mighty Avengers\". Od října 2015 byla vydávána série \"Captain America: Sam Wilson\".\n\nPoté co byl zabit doktor Erskine, vynálezce séra supervojáka, americká vláda začala vyvíjet nové sérum, během testů sloužili afroameričtí vojáci za pokusné subjekty. Přežilo pouze pět z nich. Jedním z nich byl i Isaiah Bradley, který po smrti Rogerse občas nosil jeho kostým a sabotoval nacistické pokusy o výzkum podobného séra. Posléze sloužil jako ikona pro afroameričany, kteří mu dali přezdívku Black Captain America. (Poprvé se objevil v komiksu \"Truth: Red, White and Black #1\", leden 2003).\n\n\n\n\nV České republice vydávají komiksové knihy Captain America nakladatelství BB/art a Hachette Fascicoli.\n\n\n\nVeškeré údaje o prodeji se vztahují k prodaným fyzickým kopiím v USA v originálním měsíci vydání.\n\n\n\n"}
{"id": "787862", "url": "https://cs.wikipedia.org/wiki?curid=787862", "title": "Jozef Rosa", "text": "Jozef Rosa\n\nJozef Rosa (23. února 1916 Senica – 28. prosince 1973 Bratislava) byl slovenský a československý ekonom, vysokoškolský učitel, politik Komunistické strany Slovenska, poslanec Slovenské národní rady a Sněmovny národů Federálního shromáždění za normalizace.\n\nPůsobil jako ekonom a vysokoškolský učitel. V roce 1946 absolvoval Vysokou školu ekonomickou. Byl pak pracovníkem Městské spořitelny v Bratislavě a pověřenectví financí. V letech 1953-1957 přednášel na VŠE Bratislava, kde byl vedoucím katedry financí. V letech 1960-1963 byl děkanem Národohospodářské fakulty této školy a v letech 1966-1969 jejím rektorem. Byl autorem četných odborných publikací a vysokoškolských studijních textů. Byl mu roku 1946 udělen Řád Slovenského národního povstání a roku 1966 Vyznamenání Za zásluhy o výstavbu.\n\nV roce 1968 se uvádí jako účastník zasedání Ústředního výboru Komunistické strany Slovenska. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve federálním parlamentu setrval do konce funkčního období, tedy do voleb roku 1971.\n\nHistorik Jan Rychlík ho označuje za jednoho z \"ekonomických konstruktérů\" federace a jeho odchod z vrcholných politických funkcí dává do souvislosti s nástupem ostré fáze normalizace.\n\n"}
{"id": "787867", "url": "https://cs.wikipedia.org/wiki?curid=787867", "title": "Příbalový leták", "text": "Příbalový leták\n\nPříbalový leták je informace přikládaná formou letáku (zpravidla tištěného dokumentu) k výrobkům různého charakteru, a to zejména k lékům.\n\nOznačení „příbalový leták“ se zpravidla užívá jako označení pro příbalovou informaci u léčivých přípravků. Užití příbalového letáku u jiných výrobků je zpravidla označováno za „Návod k použití“.\n\nPříbalový leták obsahuje důležité informace jako účel použití daného produktu, upozornění a opatření, kontraindikace, způsob užití, možné nežádoucí účinky, výrobce.\n\nV příbalové informaci se můžete setkat s následujícími zkratkami, které se týkají formy přípravku:\n\n\n"}
{"id": "787868", "url": "https://cs.wikipedia.org/wiki?curid=787868", "title": "Daniel A. Helminiak", "text": "Daniel A. Helminiak\n\nDaniel A. Helminiak (* 20. listopadu 1942, Pittsburgh, USA) je americký spisovatel, katolický kněz, teolog a psycholog. Působí jako profesor na katedře humanistické a transpersonální psychologie na University of West Georgia poblíž Atlanty. Je autorem knihy \"Co vlastně Bible říká o homosexualitě?\"\n\n\n\n\n\n\n"}
{"id": "787869", "url": "https://cs.wikipedia.org/wiki?curid=787869", "title": "Kurt Rozsypal", "text": "Kurt Rozsypal\n\nKurt Rozsypal (24. září 1916 Bílsko – 20. července 2013) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nPo roce 1945 pracoval ve státních plánovacích úřadech. Jako národohospodářský odborník patřil v 2. polovině 50. let mezi stoupence a hlavní teoretiky první vlny reforem sovětského ekonomického modelu (takzvaná Rozsypalova reforma). Patřil mezi odpůrce ekonomických reforem prováděných v 60. letech. V letech 1964-1976 vyučoval na Vysoké škole ekonomické v Praze, od roku 1965 jako řádný profesor ekonomie. Zabýval se systémem řízení v socialistických a později i kapitalistických zemích. Žil v Praze.\n\nK roku 1970 se uvádí profesně jako profesor národohospodářského plánování a vedoucí katedry na Vysoké škole ekonomické v Praze.\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v březnu 1971. Do federálního parlamentu ho nominovala Česká národní rada, kde rovněž zasedal dodatečně od prosince 1970. Ve federálním parlamentu setrval až do konce funkčního období, tedy do voleb roku 1971.\n\n"}
{"id": "787871", "url": "https://cs.wikipedia.org/wiki?curid=787871", "title": "Coahuila y Tejas", "text": "Coahuila y Tejas\n\nCoahuila y Tejas (Coahuila a Texas) byl jeden se zakládajících členů novozaloženého státu Spojené státy mexické na základě Ústavy z roku 1824.\n\nOblast měla dvě hlavní města: nejprve Saltillo a později Monclova. Pro administrativní účely, stát byl rozdělen do tří částí: Béxar, Monclova a Rio Grande Saltillo. Teritorium Bexar byl přibližně dnešní Texas, Monclova zahrnovala severní Coahuilu, a Río Grande Saltillo jižní Coahuilu.\n\nExistence státu Coahiula y Tejas trvala až do roku 1835, kdy po přijetí nové ústavy se federální republika stala unitárním státem, a státy (estados) se staly departmenty (departamentos). Stát Coahuila y Texas byl rozdělen na dvě části a obě se staly departmenty, Department of Coahuila a Department of Texas. Department Texas se oddělil a stal se nezávislou Texaskou republikou, která je teď státem Texas a součástí Spojených států amerických.\n\nOba regiony Coahuila i Texas se oddělily od Mexika z důvodu snahy mexického prezidenta Santa Anny centralizovat moc v státě. Texas vytvořil Texaskou republiku a Coahuila se spojila s Novým Leónem a Tamaulipas aby zformovala republiku Rio Grande, která ale neměla dlouhé trvání.\n\nV roce 1821, po Mexické válce za nezávislost Španělsko ztratilo kontrolu nad svými severoamerickými teritorii a byl zformován nový stát na bývalém území Nového Španělska. V prvních dnech vzniku nového státu probíhali rozsáhlé diskuse, jestli se Mexiko má stát federální republikou, nebo konstituční monarchií. Nová ústava v roce 1824 ustanovila krajinu jako federální republiku s devatenácti státy a čtyři teritorii. Jedním z nových státu byl Coahuila y Texas, který spojil řídce osídlené španělské provincie Texas a Coahuila. V mexické federaci byl stát nejchudobnějším. Území Coahuila y Tejas zahrnovalo hranice španělského Texasu ale nezahrnovalo území kolem El Pasa, které patřilo státu Chihuahua a území kolem Lareda v Texasu, které bylo součástí mexického státu Tamaulipas.\n\nErasmo Seguin, zástupce Texasu v mexickém Kongresu v období ústavních změn, původně zastával názor o samostatnosti pro Texas. Uvědomoval si skutečnost, že malý počet obyvatel a nedostatečné zdroje by nebyli zárukou správného fungování státu a kdyby Texas zůstal teritoriem, federální vláda by měla povinnost pomáhat teritoriím. Protože Coahuila měla víc obyvatel, než Texas, obával se, že v kombinovaném státě by získala také větší vliv v rozhodovacím procesu. Zástupce z Coahuily, Miguel Ramos Arizpe, byl rovněž přesvědčen, že jeho region je špatně připraven na skutečnost, aby se stal samostatným státem. Ramos Arizpe nebyl ochoten se spojit s okolními státy, protože Coahuila v porovnání s nimi měla buď malý počet obyvatel, nebo slabší ekonomiku a byla by tedy slabším partnerem. Ramos Arizpe napsal dopis ayuntamientovi v Bexaru s varováním, že v případě, kdy se Texas rozhodne stát se teritoriem, ztratí své vlastnictví veřejné půdy v prospěch federální vlády. Tato skutečnost byla dostačující na to, aby přesvědčila Texasany aby se vzdali své opozice proti spojení s Coahuilou.\n\nFederální mexická vláda neměla prostředky na vojenskou ochranu a osadníci si mohli zakládat vlastní ochranné oddíly, které by pomohli kontrolovat nepřátelské indiánské kmeny. Hraniční region Texasu byl předmětem častých útoků kmenů Apačů a Komančů. V naději, že příliv osadníku by mohl zabránit nájezdům, vláda liberalizovala imigrační politiku a osadníkům ze Spojených států bylo dovoleno usadit se v Mexiku.\n\nStáty byli zodpovědné za aplikaci Zákona o kolonizaci. Úřední místa v Saltille, hlavním městě Coahuila y Texas, byli za krátkou dobu obleženy spekulanty s půdou, kteří chtěli získat území v Texasu. Stát schválil v roce 1825 svůj vlastní Kolonizační zákon. Přistěhovalci a naturalizovaní občané podali přibližně 3420 žádostí o půdu, většina z nich byli Angloameričani. Jen jediný z dvacetičtyř empresarios, Martín De León usadil přistěhovalce z Mexika; ostatní empresarios přivedli osadníky většinou ze Spojených států..\n\nÚzemí státu bylo většinou zemědělsky soběstačným regionem, jenom malá část potravin se vyvážela. Bylo to z důvodu nedostatku pracovních sil a částečně z důvodu nájezdů indiánských kmenů.\n\nV části Texas hospodářství záviselo na pěstování bavlny. V roce 1834 Texas exportoval víc než 7,000 balů bavlny. Rančerství bylo taky lukrativní, v roce 1834 Texas exportoval víc než 5000 kusů dobytka. Dřevo bylo exportováno v malých množstvích. V polovině třicátých let 19. století Texas dovážel zboží v hodnotě 630 000 dolarů. Hodnota exportu představovala 500 000 dolarů.\n\nV letech 1823 až 1830, osadníci v Texasu měli celní výjimky na některé dovážené zboží. Celní poplatky ale nemohli být vybírány z důvodu neexistence žádných celních orgánů. V Anahuacu byla ustanovena celnice v roce 1830, ale vojáci byli vyhnáni osadníky v roce 1832. Podobní incident se odehrál v roce 1835.\n\nVětšina hospodářství byla v rukou posledních přistěhovalců; jen několik Tejanos bylo zaangažováno v exportu, nebo v průmyslu.\n\nPřes příliv osadníku ze Spojených států v období po schválení Kolonizačních zákonů, většina osadníku v státě Coahuila y Tejas byli původní mexičtí občané. V Texasu ale v roce 1830 přibližně 80% obyvatelstva pocházelo ze Spojených států, nebo Evropy.\n\n\n"}
{"id": "787872", "url": "https://cs.wikipedia.org/wiki?curid=787872", "title": "Antonín Rusek", "text": "Antonín Rusek\n\nAntonín Rusek (4. ledna 1926 – ???) byl český a československý ekonom, politik Komunistické strany Československa, poslanec České národní rady a Sněmovny národů Federálního shromáždění na počátku normalizace. Po roce 1969 odstaven z politických funkcí.\n\nAbsolvent průmyslovky elektrotechnické v Brně, kde v průběhu studia byl spolu se spolužáky nabídnut tehdejším ředitelem (nacistou) na nucené práce do Německa v r. 1944, ač o ročník mladší, než byl povolávací věk.\n\nVe 40. letech 20. století se závodně věnoval sportu, působil jako běžec. K roku 1969 se uvádí profesně jako veřejný pracovník, bytem Brno. Absolvoval Vysokou školu ekonomickou a v době svého nástupu do parlamentu působil jako docent politické ekonomie Vysokého učení technického v Brně a člen Československé ekonomické společnosti.\n\nV roce 1968 se zapojil do debat o novém uspořádání česko-slovenských vztahů a veřejně vystupoval za českou stranu k ekonomickým aspektům chystané federalizace.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval do prosince 1969, kdy rezignoval na mandát. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako docent katedry PE a proděkan Ekonomické fakulty Vysokého učení technického.\n\n"}
{"id": "787873", "url": "https://cs.wikipedia.org/wiki?curid=787873", "title": "Birštonas", "text": "Birštonas\n\nBirštonas (česky zastarale \"Birštany\") je (v pořadí podle velikosti 10. ze 13 v kraji) okresní město na jihu Kaunaského kraje na jihu Litvy a také lázeňské město s balneologickou léčbou a léčbou bahnem. Zde jsou prameny léčivých minerálních vod jako například „Vytautas“, „Versmė“, „Danutė“, „Vaidilutė“ a další. Leží 39 km na jih od krajského města Kaunas, 101 km na západ od Vilniusu. Je ze tří stran kromě jihovýchodní obklopeno meandrem Němenu, jehož klička sahá severozápadním směrem až k sousednímu okresnímu městu Prienai (7 km). V lázeňském městě je zděný kostel Sv. Antonína Padovského (postaven roku 1909, v tom místě byl kostel již před rokem 1529), dále pošta (PSČ:LT-59009), kulturní středisko (v něm je největší vitáž v Litvě „Lietuva“: plocha je 142 m², autor Vytautas Švarlys), poliklinika, ambulance, střední škola, škola uměmí, birštonské muzeum (založeno roku 1967), sakrální muzeum (r. 2000), rezidence starších (od r. 2007), památník Vytautase (od r. 1998, od sochaře Gediminase Jokūbonise), socha Martyna Mažvyda, socha „Dívka s píšťalou“, památník Jonu Basanavičiusovi na náměstí Jona Basanavičiuse, památník partyzánům. Je zde 85 m kopec a hradiště \"Birštono piliakalnis\" neboli \"Vytauto kalnas\" (Vytautasův kopec), které je 350 m na jih od kostela Sv. Antonína Padovského ve Vytautasově parku (zde se na jaře konají jazzové festivaly), dále kopec \"Dainų kalnelis\" (kopeček písní), dva lázeňské domy, hřebčinec, olympijské středisko kanoistiky.\n"}
{"id": "787875", "url": "https://cs.wikipedia.org/wiki?curid=787875", "title": "Zdeněk Rychtrmoc", "text": "Zdeněk Rychtrmoc\n\nZdeněk Rychtrmoc (* 6. ledna 1929) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nK roku 1969 se uvádí původní profesí sedlář, bytem Vysoká nad Labem. Absolvoval jedenáctiletou školu a v době svého nástupu do parlamentu pracoval jako zámečník v n. p. \"Chepos\", Hradec Králové. Byl členem finanční komise MNV ve Vysoké nad Labem.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval do prosince 1969, kdy rezignoval na mandát.\n\n"}
{"id": "787876", "url": "https://cs.wikipedia.org/wiki?curid=787876", "title": "Bruno Paul", "text": "Bruno Paul\n\nBruno Paul (19. leden 1874, Seifhennersdorf – 17. srpen 1968, Berlín) byl německý kreslíř, architekt a designér.\n\nVystudoval uměleckoprůmyslovou školu v Drážďanech a malířství na Akademii v Mnichově. Živil se jako kreslíř - mezi lety 1897 a 1906 uveřejnil jen v časopisu \"Simplicissimus\" celkem 492 kreseb a karikatur. Jako architekt postavil řadu staveb v Berlíně a dalších německých městech.\n\nV Praze je podle jeho návrhu postavena \"Vila Traub\" pro majitele kožedělné továrny Edmunda Trauba. Stavba ve své době nebyla přijata, přezdívalo se jí hanlivě \"krabice na doutníky\".\n\n\n"}
{"id": "787877", "url": "https://cs.wikipedia.org/wiki?curid=787877", "title": "Mistrovství světa v rychlobruslení juniorů 2004", "text": "Mistrovství světa v rychlobruslení juniorů 2004\n\nMistrovství světa v rychlobruslení juniorů 2004 se konalo od 20. do 22. února 2004 na otevřené rychlobruslařské dráze v americkém Roseville. Celkově se jednalo o 33. světový šampionát pro chlapce a 32. pro dívky. Českou výpravu tvořila Martina Sáblíková.\n\n<nowiki>*</nowiki> pád\n\n"}
{"id": "787879", "url": "https://cs.wikipedia.org/wiki?curid=787879", "title": "Armor for Sleep", "text": "Armor for Sleep\n\nArmor for Sleep byla americká pop punková hudební skupina, která vznikla v roce 2001 v New Jersey. Poslední sestavu tvořili zpěvák, kytarista a textař Ben Jorgensen, vedoucí kytarista PJ DeCicco, baskytarista Anthony DiIonno a bubeník Nash Breen.\n\nV létě roku 2002 začala kapela s nahráváním debutového alba \"Dream to Make Believe\", jež vyšlo ve vydavatelství Equal Vision Records v červnu 2003. U stejného vydavatele vyšel roku 2005 i druhý počin kapely \"What to Do When You Are Dead\". Obě alba byla pojata jako [konceptuální album|konceptuální]]. V roce 2006 kapela přešla k vydavatelství Sire Records, se kterým vydala v roce 2007 svoje třetí a poslední studiové album s názvem \"Smile for Them\". V říjnu roku 2009 oznámila kapela ukončení činnosti, avšak i po tomto datu se členové finální sestavy sešli několikrát u příležitosti koncertního vystoupení.\n\n\n"}
{"id": "787881", "url": "https://cs.wikipedia.org/wiki?curid=787881", "title": "Matchbook Romance", "text": "Matchbook Romance\n\nMatchbook Romance byla americká emo a post-hardcoreová hudební skupina, která vznikla v roce 1997 v Poughkeepsie v New Yorku. Za dobu svého působení vydala dvě studiová alba a jedno EP album, mezi lety 2007 a 2008 byla kapela v nečinnosti. V roce 2009 sice vystoupila na 5 koncertech, ale od té doby je opět v nečinnosti, nicméně zatím nepotvrdila ani konec ani plánované obnovení činnosti.\n\nSkupina debutovala s EP albem \"West for Wishing\" na počátku roku 2003 a později ten rok vydala své první studiové album \"Stories and Alibies\". Objevili se také na splitovém albu se skupinou Motion City Soundtrack, kde nahráli písně „Playing for Keeps“ a „In Transit for You“. V roce 2006 vydala kapela své druhé studiové album s názvem \"Voices\". Hit s názvem „Monsters“ se objevil v několika videohrách.\n\nV roce 2007 oznámila kapela ukončení činnosti na dobu neurčitou. I když od té doby několikrát koncertovala, nové album zatím nepřipravuje a žádné další nevydala.\n\n\n"}
{"id": "787882", "url": "https://cs.wikipedia.org/wiki?curid=787882", "title": "Feed Me", "text": "Feed Me\n\nJon Gooch, známější pod jeho přezdívkami Feed Me nebo SPOR, je drum and bassový hudebník a DJ z Britského hrabství Hertfordshire.\n\n\n\n\n\n"}
{"id": "787883", "url": "https://cs.wikipedia.org/wiki?curid=787883", "title": "Psi a vojáci", "text": "Psi a vojáci\n\nPsi a vojáci je hudební album s živou nahrávku koncertu pražské hudební skupiny Psí vojáci, který se odehrál 29. listopadu 1980 v Plzni-Útušicích. Album vyšlo roku 2000 u vydavatelství Black Point společně s alby \"Baroko v Čechách\" a \"Studio 1983–85\" jako komplet tří CD Psi a vojáci/Baroko v Čechách/Studio 1983–85.\n\nJedná se o nejstarší nahrávku Psích vojáků, která zachycuje jejich nejranější tvorbu. Album \"Psi a vojáci\" v podstatě představuje první „koncertní program“ Psích vojáků, jehož část poprvé zazněla už na IX. Pražských jazzových dnech (3. listopadu 1979). Poté byly v Praze s tímto programem odehrány ještě dva koncerty, a naposledy zazněl v Plzni, odkud také pochází nahrávka, pořízená Ivanem Bierhanzlem. Před vydáním na CD byla digitálně remasterována.\n\nV roce 1987 část původní nahrávky vyšla na kazetě \"1979/80 Live\" v samizdatovém vydavatelství Mikoláše Chadimy Fist Records. Oficiálně tato kazeta vyšla v roce 1991 u vydavatelství Black Point.\n\n\n"}
{"id": "787885", "url": "https://cs.wikipedia.org/wiki?curid=787885", "title": "Čihadlo (Hřebeny)", "text": "Čihadlo (Hřebeny)\n\nČihadlo je vrch o nadmořské výšce 386 metrů (často též uváděno 385 m n. m.) v katastrálním území Točná na území pražské městské části Praha 12, jejímž je nejvyšším bodem.\n\nVrch Čihadlo se rozkládá nad pravým břehem Vltavy, asi 2 kilometry vzdálené, s nadmořskou výškou hladiny kolem 190 m, ke které se svažuje svými západními, relativně prudkými svahy zalesněnými smíšeným lesem.\n\nJihozápadní skalnaté svahy s porostem zakrslých dubů letních a suťovisky prudce spadají do údolí Kálek, kterou prochází asfaltová místní komunikace \"Branišovská\" spojující Točnou s Komořany, a kterým protéká Závistský potok, jenž odděluje Čihadlo od hřebenu vrchu Šance se stejnojmennou přírodní rezervací (tato jižní a západní část Čihadla je součástí přírodní rezervace) a keltským oppidem.\n\nNa jižním úbočí se rozkládá pražská ves Točná, jejíž název se občas přenáší na i celý vrch a lokalitu.\nJihovýchodní, východní a severovýchodní úbočí plynule přechází ve zvlněný terén jihovýchodního okraje Prahy a oblasti kolem Dolních Břežan v nadmořských výškách kolem 330 metrů.\n\nVe výšce asi 300 m n. m. se odlesněné temeno vrchu zplošťuje, v jen mírně skloněném severním svahu je umístěno letiště Točná s travnatou drahou. V úbočí nad letištěm vstupuje Pražský okruh do Komořanského tunelu.\n\nZde pak vystupuje vyvýšený podlouhlý vrcholek, na němž se nachází samotná kóta 386 m n. m. Na tomto částečně zalesněném vrcholku byl v 70.–90. letech umístěn 11. protiletadlový raketový oddíl Točná 71. protiletadlové raketové brigády protivzdušné obrany hlavního města Prahy. Od prvního desetiletí 21. století patří týlová část areálu 11. PLRO Vysoké škole ekonomické v Praze, která jej užívá jako školící a rekreační středisko a depozitář knihovny.\n\nSeverovýchodní úbočí vrcholu, zejména prostor kolem cesty vedoucí od silnice do Cholupic k lokalitě nazývané Nouzov, poskytuje dobrý výhled na celou Prahu a hory v severních Čechách. Dobře je viditelný např. Pražský hrad, vrchy Petřín a Ládví atd. Za příznivé viditelnosti je možno pozorovat horu Říp (46 km vzdálený), hory Levínské sedlo (69 km vzdálené) a Buková hora (78 km vzdálená) v Českém středohoří, vrchy Ronov, Vlhošť, Ralsko, Vrátenská hora, Bezděz aj. v Ralské pahorkatině, 92 km vzdálený Ještěd a celý hřeben Krkonoš i s nejvyšší horou Sněžkou vzdálenou 125 km.\n\nVrch Čihadlo tvoří nejvýchodnější a nejsevernější výspu geomorfologického celku Brdská vrchovina.\nČihadlo patří do geomorfologického celku Brdská vrchovina, podcelku Hřebeny a okrsku Kopaninská vrchovina. Společně se sousedními vrchy Šance a Hradiště tvoří jedinou část Hřebenů na pravém břehu Vltavy. Kolem vrchu vede zelená turistická značená trasa 3129 z Malé Chuchle k Hálkovu pomníku v Dolních Břežanech.\n"}
{"id": "787887", "url": "https://cs.wikipedia.org/wiki?curid=787887", "title": "Jaderný program Jihoafrické republiky", "text": "Jaderný program Jihoafrické republiky\n\nJihoafrická republika je jedinou zemí na africkém kontinentě, která provozuje jadernou elektrárnu. Má rovněž výzkumný reaktor SAFARI a vyvíjela vlastní jadernou zbraň, které se dobrovolně vzdala na začátku 90. let.\n\nPrvním jaderným objektem v JAR byl reaktor SAFARI, který postavili Američané v rámci programu Atoms for Peace. V USA také prošla výcvikem velká část první generace jihoafrických jaderných vědců (okolo 90 lidí). Stavba reaktoru byla zahájena v roce 1961 a zahájil svou práci o čtyři roky později. Palivo pro něj rovněž dodávali američtí výrobci, a to až do roku 1976, kdy vedení JAR odmítlo podepsat Smlouvu o nešíření jaderných zbraní a USA s ní přerušily veškerou spolupráci v jaderné oblasti. Činnost reaktoru byla omezena a země urychlila budování vlastních obohacovacích kapacit na továrně „Y-Plant“ ve městě Valindaba.\nDalším objektem je jaderná elektrárna Koeberg, kterou postavili francouzské společnosti Framatom, jenž dodal reaktor, a Alstom, která vyrobila nejadernou část (evropské země spolupracovaly s JAR i po roce 1976). \n\nVedle mírových JAR tajně vyvíjela rovněž vojenské jaderné technologie pod krytím výzkumu civilních jaderných výbušnin. Jihoafrickým vědcům se povedlo vytvořit jadernou bombu vlastní konstrukce (nejjednodušší možné, s dělovou hlavicí). Jihoafričtí inženýři a politici rafinovaně obcházeli mezinárodní zákazy a embarga, hlavice byly sestavovány z komponent, které dokázali koupit v zahraničí a vyrobit sami. Koncem 80. let měla JAR k dispozici 5 funkčních a jednu zkušební jadernou bombu bez obohaceného uranu. \nZačátkem 90. let se prezidentem země stal Frederik de Klerk, spojovaný ve světě především s ukončením éry apartheidu. Kromě toho však jeho kabinet zahájil přípravy k jadernému odzbrojení. JAR podepsala Smlouvu o nešíření jaderných zbraní a postupně veškerý svůj jaderný arzenál zlikvidovala. Stala se první zemí na světě, která tak učinila. \n\n\n"}
{"id": "787892", "url": "https://cs.wikipedia.org/wiki?curid=787892", "title": "Pacific Daily News", "text": "Pacific Daily News\n\nPacific Daily News dříve nazývané Guam Dily News jsou deník vydávaný v Hagåtñě na Guamu ve Spojených státech amerických. Založil jej v roce 1951 Joseph Flores, který se později stal guamským guvernérem.\n\nNoviny, zkracované \"PDN\", nabízejí čtenáři jednak regionální zprávy z Guamu a Mikronésie, jednak i zprávy ze světa. Mají náklad zhruba dvacet tisíc výtisků.\n\n"}
{"id": "787902", "url": "https://cs.wikipedia.org/wiki?curid=787902", "title": "Spermatida", "text": "Spermatida\n\nSpermatida je buňka, která vzniká dělením sekundárních spermatocytů (spermatocytů II. řádu). Můžeme ji rozpoznat podle malých rozměrů (v průměru 7-8μm). Dalším charakteristickými znaky jsou jádra s kondenzovaným chromatinem a juxtaluminální polohou v semenotvorných kanálcích. V jádře obsahují spermatidy haploidní počet chromozomů. Spermatidy procházejí spermiogenezí, tedy složitým procesem diferenciace, který zahrnuje tvorbu akrozomu, kondenzaci a protažení jádra, vývoj bičíku a ztrátu většiny cytoplazmy. Výsledkem je zdravá spermie.\n\nV Golgiho fázi v blízkosti jádra nalezneme mohutně vyvinutý Golgiho komplex a několik centriolů. V cytoplazmě se nacházejí četné volné ribozomy, tubuly hladkého endoplazmatického retikula a poměrně velký počet mitochondrií. V Golgiho komplexu se hromadí malá PAS pozitivní proakrozomální granula a postupně splynou v jediné akrosomální granulum, obsažené v akrozomálním váčku obklopeném membránou. Centrioly zaujímají polohu poblíž povrchu a na opačné straně od vznikajícího akrozomu. Začíná se tvořit bičíková axonema a centrioly putují zpět k jádru, spřádajíce svým pohybem složky axonematu.\n\nV akrozomální fázi se akrozomální váček a granulem rozprostírají kolem přední části kondenzujícího jádra a vytvářejí akrozom. Ten obsahuje několik hydrolytických enzymů (hyaluronidáza, neuroamidináza, kyselá fosfatáza a proteáza s trypsinoidní aktivitou) a slouží jako specializovaný typ lysozomu. Kolem akrozomálního vačku se vytvoří na vnitřní straně buněčné membrány výrazně osmiofilní kruhovitá zóna, která je složena z glykoproteinů (nukleární prstenec). Během akrosomální fáze se přední pól buňky obsahující akrozom, obrací směrem k bázi semenotvorného kanálku. Jádro se protahuje a kondenzuje ještě víc. Tento proces je patrně usnadňován tzv. manžetou (věnec mikrotubulů) obklopující jádro. Jeden z centriolů současně vyrůstá vytváří bičík (flagellum). Mitochondrie se hromadí okolo proximálního úseku bičíku a vytvářejí ztluštěnou část zvanou střední segment. Střední segment je oblast, která generuje pohyb spermie. Pohyb bičíku je výsledkem interakce mezi mikrotubuly, ATP a dyneinem, což je protein s ATPázovou aktivitou.\n\nV maturační fázi je zbylá cytoplazma odvržena a fagocytována Sertoliho buňkami. Následně je zralá spermie uvolněna do lumen tubulu.\n\nJe jev, který je charakteristický produkcí spermií, jež nejsou schopná pohybu s výslednou sterilitou. Tento stav je způsoben nedostatkem dyneinu nebo jiného proteinu zajišťujícího pohyb bičíku spermií. Ve velkém množství případů je tato porucha způsobená záněty dýchací soustavy.\n"}
{"id": "787903", "url": "https://cs.wikipedia.org/wiki?curid=787903", "title": "Selenid sodný", "text": "Selenid sodný\n\nSelenid sodný je anorganická sloučenina se vzorcem NaSe.\n\nSelenid sodný se připravuje reakcí selenu se sodíkem rozpuštěným v amoniaku:\n\n2 Na + Se → NaSe.\n\nStejně jako ostatní chalkogenidy alkalických kovů je NaSe vysoce citlivý na vodu a podstupuje hydrolýzu, při níž vzniká směs hydrogenselenidu a hydroxidu. K této hydrolýze dojde z důvodu silné zásaditosti iontu Se:\n\nNaSe + HO → NaHSe + NaOH.\n\nPodobně se NaSe oxiduje na polyselenidy.\n\nSelenid sodný reaguje s kyselinami za vzniku jedovatého plynu selanu, druhým produktem je sodná sůl příslušné kyseliny, např.:\n\nNaSe + 2 HCl → HSe + 2 NaCl.\n\nTato sloučenina reaguje s elektrofily za vzniku různých sloučenin selenu. S halogenderiváty alkanů se získá velké množství organických sloučenin selenu:\n\nNaSe + 2 RBr → RSe + 2 NaBr.\n\norganocínové a organokřemíkové halogenidy reagují s NaSe podobně při vzniku odpovídajících derivátů:\n\nNaSe + 2 MeECl → (MeE)Se + 2 NaCl (E= Si, Ge, Sn).\n\nSelenid sodný by se měl skladovat a mělo by se s ním manipulovat za nepřístupu vlhkosti a vzduchu.\n\n"}
{"id": "787905", "url": "https://cs.wikipedia.org/wiki?curid=787905", "title": "Kimova hra", "text": "Kimova hra\n\nKimova hra je hra k procvičování zrakové paměti. Její název je odvozen z románu Kim Rudyarda Kiplinga z roku 1901, v němž hlavní hrdina Kim hraje tuto hru během svého výcviku na špiona.\n\nDěti si zapamatují v určitém čase (třeba minuta) soubor několika předmětů a pak soutěživou formou prokazují, kolik si předmětů zapamatovaly. \n\nDěti jdou za dveře. Na stůl či podlahu dá vedoucí 10-20 drobných, různých předmětů (třeba klíč, hřeben, brýle, zapalovač), děti přizve do místnosti a nechá je soubor předmětů minutu či dvě pozorovat, vstřebávat do paměti. Pak předměty zakryje, rozdá jim papíry s tužkami a dětem dá minutu či dvě k vypracování soupisu zapamatovaných předmětů. Vyhrává, kdo jich zapsal správně víc. \n\nDěti si s vedoucím projdou ulici s řadou obchodů, za rohem v jiné ulici pak napíší na lístek jejich seznam a spolu se všichni ulicí vrátí. Při cestě zpět si seznam zkontrolují. Vítězem je, kdo má v seznamu více správných názvů. \n\nPod ubrus, plachtu dá vedoucí 10-15 drobných předmětů. Na minutu nechá děti hromádku pozorovat, děcka odejdou za dveře, vedoucí několik předmětů vymění, děti se vrátí a bodují při pojmenování, zapsání správné změny. Za správnou odpověď plus bod, za špatnou mínus bod. Děti si nemusí nic psát, budou-li chodit do místnosti po jednom a mluvit jeden po druhém samostatně.\n\n"}
{"id": "787907", "url": "https://cs.wikipedia.org/wiki?curid=787907", "title": "Martin Glváč", "text": "Martin Glváč\n\nJUDr. Martin Glváč (* 20. listopadu 1967 Bratislava) je slovenský podnikatel, politik a právník. V letech 2012–2016 zastával funkci ministra obrany v druhé vládě Roberta Fica. Po parlamentních volbách v roce 2016 se stal místopředsedou slovenské Národní rady. Je členem a bratislavským předsedou strany SMER – sociálna demokracia.\n\nPo vystudování právnické fakulty pracoval jako podnikový právník a manažer, od roku 2001 byl také advokátem.\nV roce 2006 byl zvolen poslancem Národní rady Slovenské republiky za SMER-SD, svůj mandát však neuplatňoval, když byl v letech 2006–2010 státním tajemníkem na Ministerstvu výstavby a regionálního rozvoje Slovenské republiky. V roce 2010 byl opět zvolen poslancem a členem Výboru Národní rady Slovenské republiky pro hospodářství, výstavbu a dopravu. V předčasných volbách v roce 2012 byl opět zvolen poslancem a následně jmenován ministrem obrany.\n"}
{"id": "787912", "url": "https://cs.wikipedia.org/wiki?curid=787912", "title": "Digital Command Language", "text": "Digital Command Language\n\nDCL – Digital Command Language je příkazový a skriptovací jazyk používaný na většině operačních systémů vyvinutých firmou Digital Equipment Corporation (firma byla v roce 1998 převzata firmou Compaq, která se v průběhu let 2002-2004 sloučila s firmou Hewlett-Packard), především na OpenVMS a starším systému RSX-11. Počátky DCL lze nalézt v operačních systémech IAS, TOPS-20 a RT-11.\n\nDCL lze používat jak pro interaktivní práci, tak pro psaní příkazových skriptů. DCL rozeznává několik datových typů: řetězce, celá čísla, bitová pole, pole a logické hodnoty. Neumí pracovat s čísly v pohyblivé řádové čárce. Funkce operačního systému OpenVMS zpřístupňuje pomocí lexikálních funkcí, které se chovají stejně jako v kompilovaných programovacích jazycích. DCL umí pracovat s různými typy souborů systému RMS – stream, indexovaný a sekvenční soubor. DCL obsahuje řídicí konstrukci IF-THEN-ELSE, ale neobsahuje příkazy cyklu, které se musí naprogramovat pomocí příkazu GOTO.\n\nV dokumentaci jsou obvykle příkazy a parametry psány velkými písmeny, ale DCL malá a velká písmena nerozlišuje. Příkazový řádek začíná jménem příkazu. Implementace DCL v OpenVMS umožňuje, aby příkazy byly zkráceny na libovolnou délku pokud je možné je vzájemně odlišit, jiné implementace DCL (např. v RSX-11) vyžadují aspoň první tři znaky jména příkazu. Místo příkazu DIRECTORY je možné psát DIR, DIRE, DIREC, atd.\n\nPro modifikaci nebo upřesnění, jak se má příkaz provést se používají tzv. kvalifikátory /SLOVO, které není nutné oddělovat mezerou od jména příkazu a jiných parametrů. Na pořadí kvalifikátorů a parametrů většinou nezáleží. Některé kvalifikátory umožňují zadat jednu nebo více hodnot /SLOVO=hodnota; více hodnot se uzavírá do závorek:\n\nNěkteré příkazy akceptují na místě parametru tvořeného jménem souboru několik jmen oddělených čárkou (před i za čárkou mohou ale nemusí být mezery).\n\nKnihovna CLI pro zpracování příkazových řádků může být připojena i ke kompilovaným programům, což dodává prostředí systému konzistentní vzhled a chování.\n\nVýzva DCL v interaktivním režimu je znak $ (lze změnit příkazem SET PROMPT = \"řetězec\").\n\nPři přihlášení uživatele k systému OpenVMS se provede příkazový skript LOGIN.COM v uživatelově domovském adresáři. Tento skript je možné použít pro nastavení symbolů a logických jmen. Pro obsah skriptu platí standardní pravidla pro příkazové skripty v OpenVMS (mj. každý příkazový řádek musí začínat znakem dolar).\n\nPříkaz HELP poskytuje nápovědu. Je možné mu zadat jako parametry přímo\nkus příkazového řádku a HELP vypíše nápovědu k dalším parametrům:\n\nS parametrem /MESSAGE vypisuje HELP nápovědu k názvům chyb:\n\nJe také možné vypsat nápovědu k číslu chyby (v prvním příkazu je zadáno číslo signálu v desítkové soustavě, ve druhém v šestnáctkové):\n\nNásledující tabulka shrnuje nejužitečnější příkazy OpenVMS:\n\nLze používat žolíky (* libovolná posloupnost znaků, % libovolný znak; za hvězdičkou může následovat další část jména; použít *.*; pro poslední verzi všech souborů, resp. *.*;* pro všechny verze všech souborů).\n\nPřevod OpenVMS konstrukcí do Unixu:\n\n\nZkopírování celého podstromu:\n\nZkopírování podstromu do archivního souboru (tzv. BACKUP save set):\n\nObnovení podstromu ze souboru\n\nVýpis obsahu *.BCK souboru:\n\nKopírování zamčeného souboru\n\nPokud má *.BCK soubor nastavenou špatnou organizaci souboru, při pokusu o jeho zpracování vypisuje systém chybu NOTSAVESET. Organizaci souboru lze opravit příkazem:\n\nPro OpenVMS existuje program ZIP pro vytváření .ZIP archivů. Pokud se mají zachovat OpenVMS atributy souborů, které zajistí jejich bezproblémové rozbalení a používání na jiném systému, je nutné používat parametr \"-V\" (parametr musí být v apostrofech, jinak ho systém vezme jako malé -v):\n\nStarší verze programu ZIP neumí pracovat s adresářovými stromy.\n\nPříkaz DFU nebo MC DFU zpřístupňuje diskové a souborové utility, které zahrnují prohledávání a mazání adresářových stromů, obnovování smazaných souborů, změnu atributů souborů, hledání a obnovování adresářů, hledání souborových aliasů, kontrolu míry fragmentace a defragmentaci souborů, analýzu a opravu struktury systému souborů a analýzu, defragmentaci, zkrácení nebo prodloužení souboru INDEXF.SYS.\n\nPříkaz SHOW DEVICES (lze zkrátit na SH DEV) vypisuje informace o zařízeních. Jako parametr lze použít jméno zařízení nebo jeho začátek, takže např. SHOW DEV D vypíše informace o discích (u disků se vypisuje i jmenovka disku, počet volných bloků, počet transakcí a počet připojení disku). S parametrem /FULL vypisuje podrobnější informace, s parametrem /FILES vypisuje seznam otevřených souborů včetně jména a PID procesu, který soubor používá – podobně jako unixový příkaz lsof.\n\nPro setřídění řádků v souboru slouží příkaz SORT:\n\nParametr KEY má následující syntaxi: /KEY=(POS:<pozice>,SIZE:<delka>,{DECIMAL|CHARACTER},{ASCENDING|DESCENDING})\n\nSystém souborů: Files-11 – vývojové varianty:\n\n\nStruktura jména souboru v rámci clusteru:\n\nLibovolná část jména může být vynechána, existují implicitní hodnoty pro\njednotlivé části jména (nahrazuje funkci aktuálního adresáře v jiných\nsystémech): např. [DIR1.DIR2]FILE.EXT je poslední verze souboru FILE.EXT na\naktuálně implicitním disku v adresáři [DIR1.DIR2]. DIR1 je podadresář MFD\n(master file directory = kořenový adresář), DIR2 je podadresářem DIR1. MFD\nlibovolného disku je označováno [000000].\n\nKaždý proces má implicitní hodnoty pro jméno disku a adresář (bohužel na rozdíl\nod MS-DOSu stejný pro všechny disky), a většina systémových rutin ve OpenVMS je\numožňuje používat včetně přípony souboru; např. pro příkaz TYPE je implicitní\npřípona \".LIS\", takže příkaz TYPE F bude pracovat se souborem F.LIS. Podobně\npři překladu programu v jazyce C:\n\nCC překládá SOUBOR.C a vytváří SOUBOR.OBJ (a protokol o překladu SOUBOR.LIS,\nkterý lze vypsat příkazem TYPE SOUBOR), LINK linkuje SOUBOR.OBJ a vytváří\nSOUBOR.EXE, DIR vypíše všechny soubor SOUBOR.*, RUN spouští SOUBOR.EXE.\n\nKaždý soubor má číslo verze: nový soubor má verzi 1. Při úpravě se soubor nepřepisuje,\nale vytvoří se soubor s číslem verze o 1 větším;\nstaré verze se mažou až po dosažení určitého limitu (který se nastavuje\npříkazem SET FILE/VERSION_LIMIT). Max. číslo verze dané architekturou je 32767.\nPři zápisu jména souboru znamená ;0 nebo jenom středník poslední verzi souboru.\nStředník následovaný kladným číslem je zadaná verze souboru. Středník následovaný\nzáporným číslem je (n+1)-ní poslední verze (;-1 je předposlední verze, ;-2 je\npředpředposlední). Středník následovaný hvězdičkou znamená všechny verze.\n\nPři vytváření jména souboru obsahujícího znaky, které nejsou dovoleny v ODS-2,\nse před problémovými znaky píše znak \"^\": na soubor se jménem \"file.tar.gz;1\"\nna disku s ODS-5 je třeba se odkazovat jako na \"file^.tar.gz\" jméno je\n\"file.tar\", přípona \".gz\".\n\nDalší nápověda:\n\n\nOpenVMS masivně používá symboly a logická jména. Symboly lze využívat pouze v DCL\n– jsou obdobou unixových proměnných shellu a příkazových aliasů. Logická jména\njsou dostupná i v jiných programech – jsou obdobou proměnných prostředí na\nUnixech. Logická jména se ukládají do tabulek symbolů, obvykle se používají\npro definování odkazů na disky a adresáře, někdy i pro definici příkazových\naliasů, což může způsobovat problémy, protože aliasy nastavené třeba v\nLOGIN.COM jsou platné i uvnitř skriptů, takže běžné příkazy se nemusí chovat\njak je obvyklé a očekávané. Často používaný znak dolar v logických jménech\n(nebo i ve jménech volání systému) nemá žádný speciální význam.\n\nSymboly mohou být\n\n\nJe-li definován lokální i globální symbol se stejným jménem, má lokální přednost.\n\nGlobální (zůstanou nastaveny i po opuštění *.COM skriptu, který je nastavil) symboly se nastavují pomocí příkazu\n\nlokální pomocí\n\nPokud jsou ve výrazu použity lexikální funkce (F$jméno), je nutné používat == nebo = a ne :== nebo :=.\n\nZa určitých podmínek nemusí být použity uvozovky a mezery kolem symbolu\npřiřazení nebo rovnítka. Uvozovky zajišťují, že v řetězci nebudou\nposloupnosti mezer nahrazovány jednou mezerou a malá písmena velkými.\n\nJe-li v nastavení hodnoty symbolu použita hvězdička, lze při použití jméno\nsymbolu zkracovat až na řetězec před hvězdičkou.\n\nPro zjištění hodnot symbolů slouží příkaz\n\nbez dalšího parametru se doptá na jméno symbolu, s kvantifikátorem /ALL\nvypíše všechny lokální symboly, s kvantifikátory /ALL/GLOBAL vypíše všechny\nglobální symboly, se jménem symbolu (lze použít i žolíky * pro libovolný\nřetězec a % pro libovolný znak) vypíše hodnotu nebo hodnoty příslušného\nsymbolu nebo symbolů (lokálních i globálních – jen jedny z nich lze\nspecifikovat pomocí /LOCAL nebo /GLOBAL). Příkaz SHOW SYMBOL musí dostat\njméno symbolu napsané velkými písmeny – pokud se napíše bez uvozovek, DCL\nho na velké písmena převede; ale pokud se napíše malými písmeny\nv uvozovkách, tak je problém.\n\nPříklad příkazových aliasů:\n\nRušení symbolů:\n\nPro zjištění, zda je symbol definován, lze použít funkci F$TYPE, která vrací\ntyp symbolu (STRING, INTEGER) a pro neexistující symbol vrací prázdný\nřetězec; jméno symbolu musí být v argumentu F$TYPE bez uvozovek:\n\nV unixových shellech je nutné vyhodnocení proměnné vyžádat uvedením znaku\ndolar před jménem proměnné; text bez uvozovek se nechává jak je, pouze se\nposloupnosti mezer nahradí jednou mezerou.\n\nDCL je na půlce cesty mezi unixovými shelly a programovacími jazyky: jména\nsouborů v normálních příkazech se píšou bez uvozovek, ale v příkazech, které\npracují s řetězci, je nutné řetězce uzavírat do uvozovek. Pokud není jméno\nuzavřeno v uvozovkách, považuje se za jméno symbolu a použije se hodnota\nsymbolu. Uzavřením jména do apostrofů se vyvolá další úroveň vyhodnocení.\n\nPokud se jméno symbolu napíše do apostrofů, bude se pracovat se symbolem,\njehož jméno je hodnotou toho prvního symbolu (čili je to vlastně odkaz na\nsymbol):\n\nPrvní WRITE vypíše řetězec JMENO, druhý ABC a třetí 123. Jméno v apostrofech\nlze použít i na levé straně přiřazovacího příkazu.\n\nUvnitř uvozovek lze vyhodnotit symbol tak, že se před jeho jméno napíšou\ndva apostrofy a za něj jeden:\n\nLogická jména se definují příkazem\n\nnebo (pozor, pořadí parametrů je obrácené!)\n\nPro zjištění hodnot logických jmen slouží příkaz\n\nkterý provede rekurzivní vyhodnocení (a ve jménu lze používat žolíky), nebo\n\nkterý provede pouze jednoduché vyhodnocení.\n\nPříkaz\n\nvypíše všechna logická jména včetně informace, ve které tabulce jsou\numístěna.\n\nZrušení logického jména provede příkaz\n\nPro získání hodnoty logického jména je nutné použít lexikální funkci F$TRNLNM:\n\nI jména disků jsou definována pomocí logických jmen. Dokonce je možné do logického jména přiřadit jméno adresáře zakončené tečkou a toto logické jméno používat podobně jako jméno disku.\n\nUmístění domovského adresáře je uloženo v logickém jméně SYS$LOGIN. Ale za posledním jménem adresáře chybí tečka, takže ho nejde používat jako jméno disku.\n\nVýznam kláves lze předefinovat pomocí\n\nPodobně jako v Unixu mnoho příkazů v OpenVMS používá standardní výstup pro výpis na obrazovku, standardní chybový výstup pro výpis chyb a standardní vstup pro vstup pro čtení. Zatímco v Unixu se pro tyto účely používají očíslované popisovače 0, 1 a 2, v OpenVMS se používají následující logická jména:\n\nPředefinováním jednoho nebo více těchto logických jmen lze příslušný vstup nebo výstup přesměrovat. Například pro uložení výpisu příkazu DIR do soubor souboru VYPIS.TXT lze použít:\n\nNovější systémy mají pro přiblížení k unixovému zápisu příkaz PIPE, pomocí kterého lze uvedené dva příkazy zkrátit na:\n\nPokud se SYS$OUTPUT a/nebo SYS$ERROR přesměruje na NLA0: nebude se výstup vypisovat ani ukládat do souboru (NLA0: funguje jako unixové /dev/null).\n\nUnixovému příkazu\n\nodpovídá v OpenVMS\n\nNásledující příklad ukazuje, jak napodobit unixové kolony (v koloně ale běží všechny příkazy současně):\n\nMísto unixového\n\npoužít\n\npřípadně (na novějších systémech s použitím příkazu PIPE)\n\nNaopak, některým příkazům, které vyžadují uvedení jména souboru, lze dodat jako parametr jedno ze jmen standardních vstupů nebo výstupů – příkladem je už výše uvedení SYS$OUTPUT u příkaz WRITE:\n\nnebo použití SYS$INPUT při filtrování výstupu jiného příkazu pomocí SEARCH (unixový příkaz grep prohledává standardní vstup automaticky, pokud je zavolán s jedním parametrem):\n\nSymbol SYS$INPUT lze použít místo unixových here-dokumentů:\n\nJméno souboru SYS$COMMAND slouží ke čtení vstupu z klávesnice od uživatele:\n\nPomlčka na konci prvního řádku znamená pokračování příkazu na dalším řádku (pokračovací řádky nezačínají znakem dolar). Tento příkaz vypíše výzvu, a čeká max. zadaný počet sekund na načtení jednoho řádku z klávesnice. Při chybě a při zadání znaku konce souboru skočí na uvedená návěští.\n\nVstup od uživatele uloží do proměnné zadané posledním parametrem.\n\nDCL umožňuje vytváření příkazových souborů. Mají příponu .COM a spouštějí se @jméno. Příkazy v příkazových skriptech musí začínat znakem $ (na první pozici). Komentáře začínají znakem ! a mohou být za příkazem nebo na samostatném řádku; pokud jsou na samostatném řádku, začíná řádek dvojicí znaků $!. Pokud se má ve skriptu vynechat řádek, je nejbezpečnější na něj také umístit dvojici znaků $!.\n\nAby se příkazy nevypisovaly před provedením, je nutné použít SET NOVERIFY. Příkaz SET NOON zajistí, že skript se nezastaví na první chybě při provádění (např. neexistující soubor).\n\nParametry skriptu jsou dostupné jako symboly P1, P2, ... P8.\n\nPříkaz\n\nvypíše codice_1, přečte řádek z klávesnice a hodnotu uloží do symbolu codice_2.\n\nZákladní příkazovou konstrukcí v DCL je podmíněný příkaz, který má dvě formy. Kratší obsahuje slovo THEN následované příkazem na stejném příkazovém řádku jako IF s podmínkou a neobsahuje ENDIF:\n\nPokud je THEN na zvláštním řádku, musí být celá konstrukce ukončena řádkem ENDIF:\n\nPro porovnání čísel je možné používat následující operátory:\n\nPro porovnávání řetězců:\n\nPro vytváření cyklů a dalších příkazových konstrukcí je nutné používat příkaz GOTO – viz následující kapitola. Za příkazem GOTO je číslo návěští. Po provedení příkazu GOTO se vykonávání skriptu přenese na řádek začínající znakem $, za kterým je číslo návěští následované znakem dvojtečka. Ve skriptu nesmí být dvě stejná návěští.\n\nNásledující fragment kódu slouží ke čtení souboru po jednotlivých řádcích. Příkaz OPEN otevře soubor se zadaným jménem pro čtení. Číslo 1 v příkazech OPEN, READ a CLOSE je popisovač souboru. Příkaz READ přečte jeden řádek ze souboru s popisovačem 1 do zadané proměnné. Pokud není možné přečíst další řádek souboru, protože už byl předchozím příkazem READ načten poslední, provede se skok na návěští zadané jako hodnota kvalifikátoru /END. Podobně je možné zadat návěští, kam se provede skok při chybě čtení ze souboru pomocí kvalifikátoru /ERROR.\n\nPříkaz CLOSE soubor zavře.\n\nDCL má dvě metody definování příkazových procedur; primitivnější používá příkaz GOSUB návěští. Řízení se přenese na řádek\n\na pokračuje až do provedení příkazu RETURN. Při této metodě nelze používat parametry, takže hodnoty do a z příkazové procedury je nutné přenášet pomocí symbolů.\n\nPři druhé metodě se příkazová procedura definuje pomocí dvojice příkazů SUBROUTINE a ENDSUBROUTINE:\n\npřičemž pro návrat z příkazové procedury se používá příkaz EXIT. Pro volání se používá příkaz\n\nna parametry se uvnitř procedury odkazuje pomocí symbolů P1, P2, ... P9.\n\nFunkce užitečné pro psaní skriptů. Umožňují např. provádět řetězcové operace, číst systémové hodnoty apod. Popis lze získat příkazem\n\nVybrané lexikální funkce:\n\nDruhý parametr lexikální funkce F$EDIT je seznam požadovaných editačních akcí. Jejich jména jsou oddělena čárkami a uzavřena v uvozovkách:\n\nPozor: nemění části řetězce uzavřené v uvozovkách!\n\nSymbol username uzavřený v normálních apostrofech lze pak používat v dalších příkazech.\n\nJméno aktuálního stroje:\n\nSymbol F$MODE() vrací řetězec INTERACTIVE, když se jedná o interaktivní session (*.COM spuštěný uživatelem buď přímo nebo z jiného *.COM), BATCH pokud se jedná o dávkové spuštění, další možnosti jsou NETWORK a OTHER.\n\nVýraz codice_3 vrátí řetězec, který vznikne spojením (zřetězením) řetězců řetězec1 a řetězec2.\n\nVýraz codice_4 vrátí řetězec, z něhož je vypuštěn zadaný podřetězec.\n\nFunkce F$STRING(výraz) převede výraz na řetězec.\n\nFunkce F$LENGTH(řetězec) vrací délku řetězce.\n\nFunkce F$LOCATE(substring,string) vrátí pozici podřetězce v řetězci. Je-li\npodřetězec hned na začátku, vrací 0; není-li obsažen v řetězci, vrací délku\nřetězce. Proto je nutné porovnávat výsledek s délkou řetězce:\n\nNásledující příkaz uloží do výstup část řetězce za hranatou závorkou z obsahu symbolu jméno:\n\nF$LENGTH(jméno) vrátí délku celého řetězce, který je obsahem symbolu jméno;\núplně správně by zde mělo být F$LENGTH(jméno)-(F$LOCATE(\"]\",jméno)+1), ale\npokud je zadaná délka větší než kolik znaků zbývá do konce řetězce, vezme\nse prostě část řetězce od zadané pozice až do konce. Obojí je lepší než používání konstanty 99\nuváděné v různých příkladech, které nebude fungovat, pokud do konce řetězce\nzbývá více než 99 znaků.\n\nFunkce F$ELEMENT(n, delimiter, string) vrací n-tý prvek z řetězce string;\nprvky jsou vzájemně odděleny řetězci delimiter. Číslování je od nuly!\n\nVíce viz:\n\n\nParametry F$GETJPI:\n\nVýznam vybraných parametrů:\n\nNa VAXech byla stránka paměti 512 bytů, na Alphách může být 8, 16, 32 nebo\n64 KB. Pagelet je stránka o velikosti 512 na všech architekturách.\n\nFunkce F$FAO(\"formátovací řetězec\", argument, ...) slouží pro formátovaný výpis a funguje podobně jako\nprintf v jazyce C. Formátovací direktivy:\n\nformáty:\n\nPříkaz\nvypíše\n\nVýsledek provedeného příkazu je v symbolu $STATUS. Liché hodnoty jsou OK,\nsudé znamenají chybu.\n\nNa jméně souboru (zde ABC.TXT) nezáleží. Pokud soubor náhodou existuje,\npak existuje i adresář a vrátí se status %X00000001, pokud existuje adresář,\nale soubor ne, vrátí se status %X10018290. Pokud adresář neexistuje, vrátí\nse status %X1001C04A.\n\nOpenVMS na rozdíl od Unixových systémů, MS-DOSu a MS-Windows podporuje různé formáty souborů na úrovni systému souborů podobně jako tomu bylo u operačních systémů sálových počítačů v 60. letech 20. století. O zpracování různých formátů souborů se stará vrstva operačního systému nazývaná Record Management Services (RMS). RMS podporuje čtyři přístupové metody k záznamům: sekvenční přístup, přístup podle relativního čísla záznamu, přístup podle adresy záznamu v souboru a indexovaný přístup, a několik formátů záznamů: záznamy pevné délky, záznamy proměnné délky, záznamy proměnné délky s řídicími bloky pevné délky a proudové soubory (záznamy oddělené ukončovacími znaky).\n\nPokud organizace souboru na disku nesouhlasí s organizací uvedenou v metadatech souboru (když byl například soubor přenesen ze systému, který různé organizace souborů nepodporuje), je možné informace v metadatech upravit:\n\nHodnoty atributů jsou popsány v tabulce na stránce File Definition Language. Nastavení správné organizace souboru *.BCK je popsáno v části věnované příkazu BACKUP.\n\nPokud jsou metadata popisující organizaci souboru správná, a je potřeba vytvořit soubor se stejným obsahem, ale jinou organizací, je pro konverzi nutný popis organizace souboru v jazyce File Definition Language. Soubor pak lze zkonvertovat příkazem:\n\nNebo lze vytvořit nový soubor s požadovanou organizací příkazem\n\nSoubor *.FDL s popisem požadované organizace výstupního souboru lze získat dvěma způsoby:\n\n\nDalší možností je vytvořit FDL soubor obyčejným textovým editorem.\n\nNásledující příkaz načte informace o organizaci zadaného souboru do souboru\norganizace.FDL:\n\nSoubor organizace.FDL lze vypsat příkazem TYPE a editovat příkazem\n\nPo chvíli se objeví menu, ze kterého je třeba vybrat Modify zadáním M\n(lze používat celé položky menu nebo jejich jednoznačné zkratky). Objeví\nse nabídka, jaké primární atributy lze modifikovat, po výběru jednoho z nich\njaké sekundární. Po výběru atributu a zadání jeho nové hodnoty lze zadat\nCtrl-Z a pak exit. Podrobnosti jsou na stránce File Definition Language.\n\nPodobně jako v MS-DOSu nebo v unixových shellech má DCL interní příkazy: ASSIGN, CALL, DEFINE, GOSUB, GOTO, IF, RETURN, SET, STOP, ...\n\nPro spuštění skriptu (*.COM) je nutné použít příkaz DO:\n\nMísto DO je možné použít @:\n\nPodobně pro binární programy (mají příponu .EXE) je nutné použít příkaz RUN:\n\nMísto RUN je možné použít $:\n\nTento způsob spouštění programů a skriptů je těžkopádný a neumožňuje používání parametrů. Lepší způsob je popsán dále.\n\nV novějších verzích OpenVMS používá DCL logické jméno DCL$PATH podobným způsobem jako Unix, MS-DOS nebo MS-Windows proměnnou prostředí PATH – jako seznam jmen adresářů, ve kterých se mají hledat programy\n(*.EXE a *.COM soubory). DCL$PATH může obsahovat více jmen adresářů oddělených čárkami.\n\nStandardní způsob definice příkazů je ale použití CLD (Command Language Definition) definic nebo symbolů – tzv. foreign commands.\n\nPokud má být možné spouštět program SYS$SYSEXE:FOO.EXE příkazem FOO, který\nmůže přijímat kvalifikátor \"/BAR\", je třeba vytvořit CLD soubor obsahující:\n\nsoubor se umístí do libovolného adresáře a provede se\n\ntím se do tabulky příkazů procesu vloží informace o příkazu FOO. Není známo, zda a jak se tyto informace vypisují.\n\nForeign commands se definují jako symboly:\n\nDalší informace viz:\n\n\nZjištění, jestli je přístupný příkaz UNZIP a případně jeho nadefinování:\n\nOpenVMS má příkazy SHOW DISPLAY a SET DISPLAY. Příkaz SET DISPLAY umožňuje\npomocí kvalifikátorů měnit i jednotlivé složky nastavení beze změny\nostatních hodnot:\n\nNa stroji, kde není DISPLAY vůbec nastaven, je potřeba pro otevření DECtermu\nna specifikovaném X-displeji:\n\nPokud se spustí jako druhý X server třeba Cygwin příkazem\n\nbude nutné použít /SERVER=1\n\nNásledující část skriptu LOGIN.COM zajistí nastavení DISPLAY na stroj, ze kterého se uživatel hlásí protokolem telnet (pro ssh není potřeba):\n\nPříkaz SHOW SYSTEM vypíše aktuální seznam procesů a podprocesů. S parametrem /SUBPROCESS vypíše pouze podprocesy, s parametrem /NOSUBPROCESS naopak poprocesy vynechá. S parametry /BATCH, /INTERACTIVE, resp. /NETWORK vypíše pouze dávkové, interaktivní, resp. síťové procesy.\n\nParametr /OUTPUT=soubor zajistí přesměrování výstupu do souboru, /NOOUTPUT potlačí výstup úplně.\n\nZatímco Unix spouští programy pomocí fork a následným exec, v OpenVMS se používá pouze exec. Díky tomu po STOP /ID=číslo dojde k zavření terminálu používaného příslušným programem, nikoli k návratu do příkazového řádku. Podproces lze vytvořit příkazem SPAWN a ukončit normálním LOGOUT.\n\nSpuštění DCL skriptu, aby neskončil při odhlášení\n\nV souboru SYS$COMMON:[SYSEXE]SYSUAF.DAT jsou informace o právech uživatelů.\nKdo má k tomuto souboru práva, může po spuštění RUN AUTHORIZE zobrazit\ntato práva příkazem SHOW jméno_uživatele.\nzpracovává\n\nvypíše práva uživatele, jeho ID apod.\n\nMAIL je e-mailový klient – používá nápovědu MAIL>.\nPříkaz set copy_self send,reply nastaví ukládání odesílaných a forwardovaných\nzpráv (platí i pro další spuštění). Další příkazy send, reply, forward,\nread/new, dir, delete číslo, exit. Zadáním adresy příjemce @jméno se pošle mail\nna všechny adresy uvedené v souboru jméno.DIS. send jméno odešle soubor.\n\nKdyž v OpenVMS spustí uživatel nějaký program, původní uživatelův proces se uspí.\nVýjimkou je použití příkazu RUN/PROCESS=name.\n\nViz https://web.archive.org/web/20130715043017/http://h71000.www7.hp.com/doc/82final/dcps_mg/dcpsnnn_mguide_005.html\n\nVýpis front úloh (job queues) a úloh (jobs); vlastních, s parametrem /ALL\nvšech uživatelů a včetně úloh ve frontách:\n\nFronty se dělí na\n\n\nNezávisle na tom mohou být fronty generické – GENERIC\n\nVypsání pouze dávkových front:\n\nTypicky existují fronty <node>$SYSTARTUP a <node>_BATCH.\n\nRestart fronty SYSTARTUP\n\nVýpis Queue Managera:\n\nSpuštění skriptu jako úlohy:\n\nParametr /AFTER zajistí odložené spuštění; Formáty pro <čas> popisuje\nHELP DCL_Tips Date_Time. Pro opakované spuštění je třeba na konci skriptu\nudělat nový SUBMIT.\n\nNastavení stavu úlohy:\n\nKde \"akce\" může být\n\nPokud omylem vypíšeme binární soubor na obrazovku, terminál nebo emulátor terminálu se může přepnout do režimu, kdy místo ASCII znaků vypisuje semigrafické znaky (rámečky apod.). Zpětné přepnutí terminálu zajistí spuštění následujícího skriptu, který vypíše řídicí znak Escape následovaným malým codice_5:\n\nPrvní příkaz zapne na příkazovém řádku režim vkládání a nastaví délku řádku na 170 znaků a výšku okna na 50 textových řádků, další příkazy zajistí poslání escape sekvence, která v prostředí X11 nastaví velikost okna na hodnoty zadané v prvním příkazu:\n\nNásledující skript nastaví titulek v rámu terminálového okna (a titulek u ikony) na řetězec zadaný jako parametr skriptu:\n\n\n\n"}
{"id": "787913", "url": "https://cs.wikipedia.org/wiki?curid=787913", "title": "Amerika (skladba)", "text": "Amerika (skladba)\n\nAmerika je singl od německé industrial metalové skupiny Rammstein. Byl vydán 6. září 2004 jako druhý singl z alba Reise, Reise.\n\nSkladba kritizuje přílišný vliv USA a americké kultury. Videoklip ukazuje skupinu ve skafandrech na Měsíci, záběry se střídají s lidmi z různých částí světa, jak používají americké produkty (cigarety, hamburgery...). Ke konci je vidět, že skupina se nachází ve studiu, zřejmě narážka na konspirační teorie o přistání Apolla.\n\nPíseň má své místo na kompilaci Made in Germany 1995-2011.\n\n\n"}
{"id": "787915", "url": "https://cs.wikipedia.org/wiki?curid=787915", "title": "Copenhagen Open", "text": "Copenhagen Open\n\nCopenhagen Open je zaniklý mužský profesionální turnaj v tenise, který byl hrán v letech 1973–2003 nejdříve venku na dvorcích s tvrdým povrchem a od roku 1991 na koberci v hale.. Konal se v dánském hlavním městě Kodani jako součást okruhů World Championship Tennis (WCT) a od sezóny 1991 ATP Tour.\n\nNa prvních dvou ročnících v 70. letech startovali přední světoví tenisté jakými byli Ken Rosewall, Fred Stolle, Arthur Ashe a Tom Okker. V letech 1974–1975 a 1977–1990 se nehrálo. Jediným vítězem ve dvouhře, který triumfoval více než jednou je Švéd Magnus Gustafsson, jenž získal tituly v letech 1998 a 1999). jediným dánským šampiónem se stal Lars Elvstrom.\n"}
{"id": "787916", "url": "https://cs.wikipedia.org/wiki?curid=787916", "title": "Halogenovodíkové kyseliny", "text": "Halogenovodíkové kyseliny\n\nHalogenovodíkové kyseliny jsou kyseliny tvořené vodnými roztoky halogenovodíků (sloučenin halogenů s vodíkem). \n\nHalogenovodíky, a následně rozpouštěním ve vodě také halogenovodíkové kyseliny, mohou vzniknout buď přímým slučováním halogenu s vodíkem nebo působením minerálních kyselin na halogenidy neušlechtilých kovů, např.:\n\nCl + H → 2 HCl,\n\n2 NaCl + HSO → NaSO + 2 HCl.\n\nS rostoucím protonovým číslem halogenu klesá reaktivita halogenů, reaktivita halogenovodíků se ovšem zvyšuje a také příslušné kyseliny jsou silnější. Nejslabší z nich je kyselina fluorovodíková, která jako jediná z nich patří mezi středně silné kyseliny, ostatní patří k silným kyselinám. Naproti tomu kyselina jodovodíková je z nich nejsilnější. \n\n"}
{"id": "787919", "url": "https://cs.wikipedia.org/wiki?curid=787919", "title": "Ušlechtilé kovy", "text": "Ušlechtilé kovy\n\nUšlechtilé kovy jsou přechodné kovy s nejvyššími kladnými hodnotami elektrochemických potenciálů, zejména standardního elektrodového potenciálu. Mezi ušlechtilé se běžně řadí kovy nacházející se v pravé části přechodných řad: měď, stříbro, zlato a platinové kovy. Tyto kovy se vyznačují nízkou reaktivitou a vysokou odolností vůči korozi. Obdobně se kovy se zápornými hodnotami elektrochemických potenciálů označují jako neušlechtilé.\n\nProtože mají ušlechtilé kovy vysoké hodnoty standardního elektrodového potenciálu, jsou vytěsňovány z roztoků svých solí kovy s nižším potenciálem i vodíkem z kyselin. Jsou tak nerozpustné ve většině kyselin, což vede k jejich obtížnému získávání z jejich rud. Zároveň však sami nemohou vytěsnit vodík nebo kovy s nižším potenciálem ze sloučenin, což je dělá velmi málo reaktivními a též velmi odolnými vůči korozi. Díky tomu jsou tyto kovy velmi ceněné a používané například v mincovnictví nebo elektrotechnice. Ušlechtilé kovy se také vyznačují svými elektrochemickými vlastnostmi, kdy podporují elektrochemickou korozi kovů s nižším potenciálem a redukci (vylučování) čistého vodíku. Díky těmto vlastnostem mají využití mimo jiné jako katalyzátory (při hydrogenaci organických sloučenin) nebo jako materiál pro elektrody.\n\nStanovení elektrodového potenciálu se běžně provádí měřením napětí vůči referenční vodíkové elektrodě, jejíž potenciál je definován jako nulový. Podle výsledku měření jsou kovy seřazeny do řady napětí kovů, tzv. Beketovovy řady. Čím dále od vodíku se kov s kladným potenciálem nachází, tím je ušlechtilejší. Podle této definice může mezi ušlechtilé kovy patřit také např. bismut nebo měď. Avšak tyto kovy jsou více reaktivní než ostatní ušlechtilé kovy, méně odolné vůči korozi a celkově více odlišné svými vlastnostmi od typických ušlechtilých kovů zlata nebo platiny. Z toho důvodu se jim běžně přezdívá poloušlechtilé kovy. Obdobně jsou mezi (polo)ušlechtilé kovy řazeny nepřechodná rtuť, radioaktivní technecium a další.\n\nNěkteří autoři na základě vysoké korozivzdornosti řadí mezi (polo)ušlechtilé kovy též další kovy, např. nikl a cín, přestože jejich elektrodový potenciál je záporný. Teoreticky by také mezi ušlechtilé kovy mohly patřit i blízké transaktinoidy. Avšak délka života (poločas rozpadu) těchto radioaktivních prvků je příliš krátká, aby řazení těchto prvků mezi ušlechtilé kovy mohlo mít praktický význam.\n\n"}
{"id": "787925", "url": "https://cs.wikipedia.org/wiki?curid=787925", "title": "Robert Reininger", "text": "Robert Reininger\n\nRobert Reininger (28. září 1869, Linec – 17. června 1955, Vídeň) byl rakouský filozof, následovník Kanta.\n\nRobert Reininger studoval od roku 1888 filozofii a přírodní vědy v Bonnu, Heidelbergu a Vídni a promoval v roce 1893 na Dr. phil. (jako vedlejší obor si zvolil zoologii). V roce 1903 získal Venia legendi pro historii a filozofii na vídeňské univerzitě. V roce 1922 byl jmenován řádným profesorem.\n\nByl představitelem immanentní filozofie, kdy se jako následovník Kanta zabýval etikou a otázkami teorie poznání.\n\nV letech 1912 až 1939 předsedal filozofickému spolku na vídeňské univerzitě, v roce 1924 se stal členem Rakouské akademie věd a v roce 1940 korespondenčním členem Pruské akademie věd.\n\n\n\n"}
{"id": "787928", "url": "https://cs.wikipedia.org/wiki?curid=787928", "title": "Chalkogenidy", "text": "Chalkogenidy\n\nChalkogenidy jsou dvouprvkové sloučeniny chalkogenů s elektropozitivnějšími prvky nebo soli chalkogenovodíků.\n\nPřipravují se např. přímou syntézou prvků (2 Fe + 3 S → FeS) nebo reakcí chalkogenovodíkových kyselin s neušlechtilými kovy, hydroxidy a oxidy kovů (Zn + HS → ZnS + H; 2 KOH + HS → KS + 2 HO).\n\n\n"}
{"id": "787936", "url": "https://cs.wikipedia.org/wiki?curid=787936", "title": "Bulharsko na Letních olympijských hrách 1952", "text": "Bulharsko na Letních olympijských hrách 1952\n\nBulharsko na Letních olympijských hrách 1952 v Helsinkách reprezentovalo 63 sportovců, z toho 54 mužů a 9 žen. Nejmladší účastnicí byla Ivanka Dolževa (16 let, 317 dní), nejstarším účastníkem pak Christo Šopov (40 let, 196 dní). Reprezentanti vybojovali 1 bronzovou medailí.\n\n"}
{"id": "787938", "url": "https://cs.wikipedia.org/wiki?curid=787938", "title": "Emília Sedláková", "text": "Emília Sedláková\n\nEmília Sedláková (13. prosince 1926 – ???) byla slovenská a československá politička Komunistické strany Slovenska, poslankyně Slovenské národní rady a Sněmovny národů Federálního shromáždění na počátku normalizace. Po roce 1970 odstavena z politických funkcí.\n\nK roku 1969 se uvádí jako místopředsedkyně Ústředního výboru Slovenského svazu žen.\n\nPo provedení federalizace Československa usedla v lednu 1969 do Sněmovny národů Federálního shromáždění. Nominovala ji Slovenská národní rada, kde rovněž zasedala. Ve federálním parlamentu setrvala do prosince 1970, kdy rezignovala na svůj mandát. Byla členkou předsednictva Federálního shromáždění.\n\nPo invazi vojsk Varšavské smlouvy do Československa se profilovala jako odpůrkyně okupace. Když krátce po invazi přistálo na bratislavském letišti letadlo s československou delegací mířící na jednání do Moskvy vedenou prezidentem Ludvíkem Svobodou, byla Sedláková jedním z členů Předsednictva ÚV KSS, kteří přišli delegaci pozdravit, přičemž ostře nesouhlasila s tím, že v delegaci je přítomen prosovětský Vasil Biľak. Po nástupu normalizace ji Ústřední výbor Komunistické strany Československa zařadil na seznam „představitelů a exponentů pravice“. V té době je uváděna jako místopředsedkyně ÚV SSŽ, Bratislava.\n\n"}
{"id": "787939", "url": "https://cs.wikipedia.org/wiki?curid=787939", "title": "Telluridy", "text": "Telluridy\n\nTellurid je chemická sloučenina telluru s elektropozitivnějším prvkem, tellur zde má vždy oxidační číslo Te. Jedná se o soli kyseliny tellanové.\n\nTelluridy nejsou ekonomicky příliš významné. Tellurid kademnatý (CdTe) se ale používá ve fotovoltaice a tellurid bismutitý (BiTe) spolu s telluridem olovnatým (PbTe) mají výborné termoelektrické vlastnosti.\n\nJe známo mnoho telluridů odvozených od kovů, některé z nich se řadí i mezi minerály. Mezi takové patří např. sloučeniny telluru se zlatem, calaverit s krenneritem (AuTe) a sylvanit (AgAuTe), jež zahrnují většinu přírodních sloučenin zlata. Mimo ně pak existuje např. tellurid olovnatý (PbTe), který se vyskytuje jako minerál altait.\n\nTelluridy též označují skupinu organických sloučenin odvozených od Te. Jedním z nich je dimethyltellurid, který vzniká metylací telluridových solí:\n"}
{"id": "787944", "url": "https://cs.wikipedia.org/wiki?curid=787944", "title": "Anna Skácelová", "text": "Anna Skácelová\n\nAnna Skácelová (4. prosince 1922 – ???) byla česká a československá politička Komunistické strany Československa, poslankyně České národní rady, Sněmovny národů a Sněmovny lidu Federálního shromáždění za normalizace.\n\nK roku 1969 se uvádí jako členka JZD Unčovice, okres Olomouc.\n\nPo provedení federalizace Československa usedla do Sněmovny národů Federálního shromáždění. Mandát nabyla až dodatečně v březnu 1971. Nominovala ji Česká národní rada, v níž rovněž zasedala. Ve volbách roku 1971 přešla do Sněmovny lidu (volební obvod Severomoravský kraj) a mandát zde obhájila i ve volbách roku 1976 (obvod Olomouc III).\n\n"}
{"id": "787946", "url": "https://cs.wikipedia.org/wiki?curid=787946", "title": "Seven Deadly", "text": "Seven Deadly\n\nSeven Deadly je dvacáté studiové album britské rockové skupiny UFO, vydané v roce 2012.\n\n"}
{"id": "787947", "url": "https://cs.wikipedia.org/wiki?curid=787947", "title": "Hermanova mřížka", "text": "Hermanova mřížka\n\nHermanova mřížka (pojmenovaná po svém objeviteli Ludimaru Hermannovi) je optický klam zobrazující neexistující body na průsečících mřížovitě orientovaných světlých čar na tmavém pozadí, které však v případě zaostření na konkrétní jeden průsečík náhle „zmizí“. Můžeme ji na internetu najít v různých variantách, stejně funguje např. žlutá mřížka na tmavě zeleném pozadí, či inverzní zobrazení, kdy mřížka je černá a pozadí bílé.\n\nJiskřivá mřížková iluze je modifikací Hermanovy mřížky, která byla představena E. Lingelbachem v roce 1994. Tato iluze se od původní Hermanovy mřížky odlišuje především přítomností světlejších (při inverzi tmavších) bodů na průsečících mřížových čar. Když se pak na mřížku zadíváme, zcela jistě si hned všimneme tmavých bodů (v případě inverze světlých bodů), které se náhodně objevují a mizí v průsečících čar – odtud pochází název jiskřivá mřížková iluze. Když se však zaměříme na jeden konkrétní bod, tmavé (při inverzi světlé) body se ve spojnicích náhle přestanou objevovat. Iluze se nedostaví také v případě, že mřížku sledujeme z přílišné blízkosti/vzdálenosti.\n\nPokusme si představit dvě oblasti na naší sítnici. První oblast vnímá průsečík horizontálních a vertikálních bílých čar – tedy místo, kde vidíte tmavé body. Druhá oblast vnímá části bílých čar sevřených z obou stran černými čtverci. Přestože obě dvě oblasti přijímají stejné množství světla, tak první oblast (spojnice čar) má v okolí více světlých ploch (světlé čáry ze čtyř stran). Druhá oblast má však vedle sebe světlé plochy jen ze dvou stran a zbylé dvě strany jsou vyplněné čtverci s tmavší monolitickou výplní. V této chvíli zafunguje fyziologický mechanismus zvaný laterální inhibice, který způsobí, že plochy s větším množstvím světlejší plochy v okolí (tedy “křižovatky”) jsou vnímány jako tmavší a plochy s menším množstvím světlé okolní plochy (čáry) jsou vnímány jako jasnější.\n"}
{"id": "787948", "url": "https://cs.wikipedia.org/wiki?curid=787948", "title": "Bulharsko na Letních olympijských hrách 1956", "text": "Bulharsko na Letních olympijských hrách 1956\n\nBulharsko na Letních olympijských hrách 1956 v Melbourne reprezentovalo 44 sportovců, z toho 41 mužů a 3 žen. Nejmladší účastnicí byla Viktor Radev (20 let, 4 dny), nejstarším účastníkem pak Stefan Božkov (33 let, 65 dní). Reprezentanti vybojovali 5 medailí, z toho 1 zlatou, 3 stříbrné a 1 bronzovou.\n\n"}
{"id": "787951", "url": "https://cs.wikipedia.org/wiki?curid=787951", "title": "Jaroslav Skopal", "text": "Jaroslav Skopal\n\nJaroslav Skopal (* 24. září 1936 Košice) byl český a československý politik Československé strany socialistické, poslanec České národní rady a Sněmovny národů Federálního shromáždění na počátku normalizace.\n\nJeho otec byl Čech, matka Slovenka. Narodil se v Košicích, ale již roku 1938 jeho rodina přesídlila do Přerova. Zde absolvoval gymnázium, později vystudoval ČVUT v Praze. Pracoval v Přerovských strojírnách ve výzkumu a vývoji. Publikoval v odborných časopisech a byl dopisovatelem listu \"Nové Přerovsko\". Byl činný v přerovském Sokolu. Publikoval články v odborných časopisech, v regionálním tisku. K roku 1969 se uvádí původní profesí strojní inženýr, bytem Přerov. Absolvoval VUT a v době svého nástupu do parlamentu pracoval jako strojní inženýr v Přerovských strojírnách. Byl členem POV ČSS, předsedou ZO ČSS na závodě a členem Závodního výboru ROH.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval do prosince 1969, kdy rezignoval na mandát. Po invazi vojsk Varšavské smlouvy do Československa ho Krajský výbor Komunistické strany Československa v Severomoravském kraji zařadil na seznam „představitelů a exponentů pravice“. V té době je uváděn jako samostatný výzkumný pracovník Přerovských strojíren, n. p., Přerov.\n\nDle stavu k roku 2012 stále žije v Přerově, angažuje se v Sokolu a komentuje politické dění. Zabývá se jako publicista dokumentací dějin Československé strany socialistické (kniha \"Konec jedné velké strany?\").\n\nJaroslav Skopal je rovněž autorem těchto knih:\n\n\n"}
{"id": "787954", "url": "https://cs.wikipedia.org/wiki?curid=787954", "title": "Foreign Affairs (album)", "text": "Foreign Affairs (album)\n\nForeign Affairs je studiové album Toma Waitse. Album produkoval Bones Howe a vyšlo pod značkou Asylum Records v září 1977.\n\n"}
{"id": "787955", "url": "https://cs.wikipedia.org/wiki?curid=787955", "title": "Bulharsko na Letních olympijských hrách 1960", "text": "Bulharsko na Letních olympijských hrách 1960\n\nBulharsko na Letních olympijských hrách 1960 v Římě reprezentovalo 98 sportovců, z toho 89 mužů a 9 žen. Nejmladší účastníkem byl Dimitar Jakimov (19 let, 15 dny), nejstarším účastníkem pak Krum Lekarski (62 let, 123 dní). Reprezentanti vybojovali 5 medailí, z toho 1 zlatou, 3 stříbrné a 3 bronzové.\n"}
{"id": "787957", "url": "https://cs.wikipedia.org/wiki?curid=787957", "title": "Veřejný pořádek", "text": "Veřejný pořádek\n\nVeřejný pořádek (\"public order\", \"ordre public\") je neurčitý právní pojem, který označuje souhrn pravidel nebo zásad chování na veřejnosti, určité zásady, na kterých celá společnost trvá.\n\nVe českém vnitrostátním právu se pojem „veřejný pořádek“ objevoval do roku 2013 převážně jen ve veřejnoprávních předpisech. Např. v § 5 zákona č. 251/2016 Sb., o některých přestupcích (dříve v § 47 a 48 zákona č. 200/1990 Sb., o přestupcích), jsou obsaženy skutkové podstaty přestupků proti veřejnému pořádku. Jde kupř. o vzbuzení veřejného pohoršení, rušení nočního klidu, znečištění veřejného prostranství, neuposlechnutí výzvy úřední osoby apod. Vymezení veřejného pořádku ovšem nemusí vyplývat jen z právních předpisů, může být formulován i na základě mimoprávních, morálních a společenských norem, protože jejich dodržování je podle přesvědčení a zvyklostí převažující většiny lidí podmínkou klidného a spořádaného spolužití lidí na určitém místě. Jakkoli je pojem veřejného pořádku spojen s veřejným prostorem, narušen může být i tak, že např. k rušení nočního klidu dojde pronikáním hlasité hudby ze sousedního bytu.\n\nOchrana veřejného pořádku patří v tomto ohledu mj. do samostatné působnosti obcí, která ji může realizovat pomocí obecní policie nebo na základě předchozí dohody i prostřednictvím Policie ČR. Jde-li o narušení veřejného pořádku vyšší intenzity, reaguje na to již trestní zákoník, který mj. v ustanoveních § 352–360 obsahuje skutkové podstaty trestných činů narušujících soužití lidí (např. Násilí proti skupině obyvatelů a proti jednotlivci, Nebezpečné vyhrožování nebo Nebezpečné pronásledování) nebo jinak rušících veřejný pořádek (např. Výtržnictví nebo Opilství).\n\nOd roku 2014 jej běžně používá i české soukromé právo. Odkazy na něj jsou obsaženy např. v § 1 odst. 2, § 19 odst. 2 nebo § 588 nového občanského zákoníku. Veřejný pořádek zde znamená překážku absolutní smluvní svobodě, zejména je jako výjimka z pravidla pouze relativní neúčinnosti stanoveno, že právní jednání, které narušuje veřejný pořádek, je neplatné absolutně a soud proto k této skutečnosti musí přihlédnout i bez návrhu. Veřejný pořádek, jehož původ lze vysledovat už ve francouzském zákoníku Code civil, je zde chápán jako jedna z podstatných náležitostí demokratického právního státu, leží na ni základy společenského řádu a jde tak o pravidla, na kterých je zapotřebí bezvýhradně trvat, nelze je tedy nechat jen na vůli soukromých osob. Zatímco dobré mravy mají morální základ a slouží k tomu, aby napravily zjevnou nerovnováhu mezi dvěma stranami, veřejný pořádek mezi nimi nehledá spravedlnost, ale spočívá ve společenské přijatelnosti určitého jednání.\n\nVelmi významné využití veřejného pořádku je ale v mezinárodním právu soukromém, kde obvykle platí, že pokud by mělo být ve věcech s cizím prvkem použito cizího právního řádu, nesmí tento odporovat vnitrostátním zásadám společenského a státního zřízení. Pokud by tomu tak bylo, např. v případě polygamie, díky \"výhradě veřejného pořádku\" se těmto zásadám odporující cizí právní řád neaplikuje. O rozporu s veřejným pořádkem rozhoduje soud.\n"}
{"id": "787960", "url": "https://cs.wikipedia.org/wiki?curid=787960", "title": "Matěj Sojka", "text": "Matěj Sojka\n\nMatěj Sojka, psán také Marteo či Mathia, příjmení pak Sogka, Soicka nebo Soyka, (12. února 1740 Vilémov (okres Havlíčkův Brod) – 13. března 1817 tamtéž) byl český varhaník a hudební skladatel.\n\nByl hudebníkem ve službách hraběte Caretto-Milesima na zámku v rodné obci. Stal se vynikajícím varhaníkem, houslistou a klavíristou. Studoval v zahraničí. Často se uvádí, že byl žákem Johanna Sebastiana Bacha v Lipsku a Josefa Segera v Praze. Nic z toho však není prokázáno a studium u J. S. Bacha se zdá být málo pravděpodobné. Přes četné nabídky zůstal ve službách hraběte až do své smrti. Řídil hraběcí kapelu, hrál na varhany a vyučoval hudbě.\n\nByl velmi plodným skladatelem chrámové, komorní i symfonické hudby. Zkomponoval na 300 skladeb. Jeho díla, pro svou srozumitelnost, hlubokou citovost a krásu hudebního vyjádření, patří mezi nejlepší skladby konce 18. a počátku 19. století. Styl jeho skladeb je blízký Josephu Haydnovi. Chrámové skladby byly velmi rozšířeny na českých a moravských kůrech. Soupis díla údajně vytvořil jeho žák Václav Doležálek, ředitel kůru v Jihlavě. Nebyl však nalezen.\n\n\n\n"}
{"id": "787962", "url": "https://cs.wikipedia.org/wiki?curid=787962", "title": "Rudolf Smutný", "text": "Rudolf Smutný\n\nRudolf Smutný (23. dubna 1923 - 23. prosince 1985) byl český a československý bezpartijní politik, poslanec České národní rady a Sněmovny národů Federálního shromáždění na počátku normalizace.\n\nK roku 1969 se uvádí původní profesí výzkumný pracovník, bytem Ústí nad Labem. Absolvoval ČVUT a v době svého nástupu do parlamentu pracoval jako samostatný výzkumný pracovník ve Spolku pro chemickou a hutní výrobu v Ústí nad Labem. Byl aktivním členem ROH a členem ÚVOS chemie. Byl mu udělen odznak \"Vzorný pracovník\" a \"Stříbrný odznak ROH\".\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval do prosince 1969, kdy rezignoval na mandát.\n\n"}
{"id": "787965", "url": "https://cs.wikipedia.org/wiki?curid=787965", "title": "Olga Sobotníková", "text": "Olga Sobotníková\n\nOlga Sobotníková (4. ledna 1928 - 12. ledna 1974) byla česká a československá politička Komunistické strany Československa, poslankyně České národní rady a Sněmovny národů Federálního shromáždění za normalizace.\n\nK roku 1969 se uvádí původním povoláním jako úřednice, bytem Valtice, okres Břeclav. Absolvovala Právnickou fakultu Univerzity Karlovy. V době nástupu do parlamentu pracovala jako zástupkyně vedoucího odboru sociálního zabezpečení a zdravotnictví ONV Břeclav. Byla též poslankyní ONV, tajemnicí zdravotní komise ONV a předsedkyní okresní interrupční komise.\n\nPo provedení federalizace Československa usedla v lednu 1969 do Sněmovny národů Federálního shromáždění. Do FS ji nominovala Česká národní rada, kde rovněž zasedala. Ve federálním parlamentu setrvala do července 1971, kdy rezignovala na svůj mandát v ČNR a ztratila tím i křeslo ve FS.\n\n"}
{"id": "787966", "url": "https://cs.wikipedia.org/wiki?curid=787966", "title": "Bulharsko na Letních olympijských hrách 1964", "text": "Bulharsko na Letních olympijských hrách 1964\n\nBulharsko na Letních olympijských hrách 1964 v Tokiu reprezentovalo 63 sportovců, z toho 56 mužů a 7 žen. Nejmladší účastníkem byl Cvjatko Paškulev (19 let, 255 dny), nejstarším účastníkem pak Ivan Veselinov (37 let, 337 dní). Reprezentanti vybojovali 10 medailí, z toho 3 zlaté, 5 stříbrných a 2 bronzové.\n"}
{"id": "787967", "url": "https://cs.wikipedia.org/wiki?curid=787967", "title": "Erika Weinzierlová", "text": "Erika Weinzierlová\n\nErika Weinzierl, rozená Fischer (6. června 1925, Vídeň − 28. října 2014), byla rakouská historička.\nErika Weinzierlová studovala v letech 1945 až 1948 na vídeňské univerzitě historii a absolvovala také kurz na Institutu für Österreichische Geschichtsforschung. V roce 1949 se provdala za experimentálního fyzika Petera Weinzierla († 1996). Historik Michael Weinzierl (1950-2002) byl jejím synem.\n\nV letech 1948–1964 byla archivářkou v rakouském státním archivu ve Vídni. Habilitovala v roce 1961. V letech 1964 až 1992 byla zaměstnána v Institutu pro církevní dějiny v Salzburgu. Od roku 1967 působila jako profesorka salzburské univerzity. Od roku 1977 byla vedoucí Ludwig-Boltzmann-Institutu. V roce 1977 se stala nástupcem Ludwiga Jedlicky na vídeňské univerzitě; v roce 1995 zde získala emeritní profesuru. Jejím nástupcem se stal Gerhard Botz.\nV roce 1995 vstoupila do ÖVP a spolupracovala na jejím programu.\n\n\n\n\n"}
{"id": "787973", "url": "https://cs.wikipedia.org/wiki?curid=787973", "title": "Ohne dich", "text": "Ohne dich\n\nOhne dich (něm. Bez tebe) je singl německé industrial metalové skupiny Rammstein. Byl vydán 22. listopadu 2004 jako třetí singl k albu Reise, Reise.\n\nPíseň byla poprvé hrána coby betaverze 16. dubna 2000. Videoklip se natáčel v tyrolských Alpách (Pitztal, Kaunertal). Členové skupiny jsou vyobrazeni jako horolezci, z nichž Till Lindemann padá a zraní se. Zbylí členové skupiny jej dostanou až na vrchol hory, kde Till umírá.\n\n\n"}
{"id": "787978", "url": "https://cs.wikipedia.org/wiki?curid=787978", "title": "Jozef Medgyes", "text": "Jozef Medgyes\n\nJozef Medgyes [\"med-děš\"] (9. září 1961 Komárno – 12. května 1997 Dunajská Streda) byl slovenský fotbalista, záložník. Jeho synem je slovenský fotbalista Jozef Medgyes.\n\nV československé lize hrál za Spartak Trnava, RH Cheb a DAC Dunajská Streda. Nastoupil ve 157 ligových utkáních a dal 15 gólů. V zahraničí hrál za Wismut Aue a Altay Izmir. V Poháru vítězů pohárů nastoupil ve 3 utkáních a dal 1 gól a v Poháru UEFA nastoupil ve 2 utkáních. Za reprezentaci do 18 let nastoupil ve 22 utkáních a dal 6 gólů a za reprezentaci do 21 let odehrál 20 utkání a dal 2 góly. V roce 1987 vyhrál s Dunajskou Stredou Československý pohár.\n\n\n"}
{"id": "787979", "url": "https://cs.wikipedia.org/wiki?curid=787979", "title": "Slavica Djukićová Dejanovićová", "text": "Slavica Djukićová Dejanovićová\n\nSlavica Djukićová Dejanovićová ( ; narozená 4. července 1951 Rača) je srbská politička a psychiatrička, dlouholetá členka Socialistické strany Srbska.\n\nSlavica Đukicová Dejanovićová byla druhou ženou v čele Národního shromáždění Srbska, po Nataši Mićićové, která byla předsedkyní v letech 2001 a 2004, a první v samostatném Srbsku.\n\nNarodila se 4. července 1951 v Rači u Kragujevace, kde chodila do základní a poté i na střední školu. Vystudovala lékařskou fakultu Bělehradské univerzity, kde získala magisterský titul v roce 1983. Postgraduální vzdělání zakončila v roce 1986 (Ph.D.).\n\nOd roku 1982 pracovala na Lékařské fakultě v Kragujevaci, kde postupně byla odbornou asistentkou psychiatrie, od roku 1992 docentkou a v roce 1996 došlo k jejímu jmenování řádnou profesorkou pro obor psychiatrie.\n\nV letech 1995 až 2001 působila jako ředitelka nemocničního Centra nemocnice v Kragujevaci. Po odvolání z této pozice zůstala v nemocnici jako lékařka. Poté zde pracovala ve funkci přednostky psychiatrické kliniky. Zároveň se stala proděkankou Lékařské fakulty a viceprezidentkou Asociace psychiatrů Srbska. Působila také jako prezidentka Komise pro drogy a členka správní rady lékařského Výzkum v rámci sekce vědy a techniky.\n\nV letech 2008 až 2012 působila jako předsedkyně Národního shromáždění Srbska. Po rezignaci Borise Tadiće 5. dubna 2012 byla do 31. května 2012 prozatímní prezidentkou státu. V letech 2012 až 2014 působila jako ministryně zdravotnictví. Od roku 2016 působí v srbské vládě jako ministryně bez portfeje.\n"}
{"id": "787981", "url": "https://cs.wikipedia.org/wiki?curid=787981", "title": "Kluk na kole", "text": "Kluk na kole\n\nFilm Kluk na kole (v originále \"Le Gamin au vélo\") je francouzský film z roku 2011 o příběhu dvanáctiletého kluka, který je odložen do dětského domova. Film natočili režiséři Jean-Pierre Dardenne a Luc Dardenne. V hlavních rolích hráli Thomas Doret, Cécile De France, Jérémie Renier, Fabrizio Rongione, Olivier Gourmet, Jean-Michel Balthazar a Egon Di Mateo.\n\n\n"}
{"id": "787989", "url": "https://cs.wikipedia.org/wiki?curid=787989", "title": "Falštejn", "text": "Falštejn\n\nFalštejn (též Falkenštejn) je zaniklý hrad, který stával na ostrohu nad Starým Mlýnem na Úterském potoce u Konstantinových Lázní v okrese Tachov. Je chráněn jako kulturní památka ČR. Ve čtrnáctém století byl sídlem drobného šlechtice, nebo opěrným bodem na rozhraní panství Bezdružic, Gutštejna a Švamberka.\n\nPrvní písemná zmínka, která se vztahuje přímo k hradu, pochází až z roku 1567 a uvádí ho jako pustý. Starší zprávy z let 1460 a 1497 zmiňují pouze jméno Falštejn, takže je možné, že hrad v té době již neexistoval. Archeologické nálezy umožnily datovat jeho existenci do 14. století. Zanikl snad v průběhu husitských válek.\n\nHrad stál na skalnatém závěru ostrožny, od které ho odděloval příkop lemovaný po obou stranách valy. Za ním se na dvou skalních útvarech nacházelo předhradí. Nejspíše dvojdílné hradní jádro odděloval od předhradí další příkop. První skalní útvar s upraveným povrchem je beze stop zástavby, zatímco na zadním skalisku se dochovaly drobné zbytky zdiva ve skalních rozsedlinách, které jsou pozůstatkem základů roubené nebo hrázděné budovy. V zadní části stávala snad věžovitá stavba, jejíž zdi byly patrné ještě v polovině devatenáctého století.\n\nMísto hradu je přístupné po odbočce ze zeleně značené turistické trasy údolím Úterského potoka. Odbočka začíná  Starého Mlýna, kde údolí křižuje silnice II/201.\n\n\n"}
{"id": "787998", "url": "https://cs.wikipedia.org/wiki?curid=787998", "title": "Bulharsko na Letních olympijských hrách 1968", "text": "Bulharsko na Letních olympijských hrách 1968\n\nBulharsko na Letních olympijských hrách 1968 v Ciudad de México reprezentovalo 112 sportovců, z toho 102 mužů a 10 žen. Nejmladší účastníkem byla Mariya Nikolova (17 let, 193 dny), nejstarším účastníkem pak Atanas Tasev (47 let, 151 dní). Reprezentanti vybojovali 9 medailí, z toho 2 zlaté, 4 stříbrné a 3 bronzové.\n\n"}
{"id": "787999", "url": "https://cs.wikipedia.org/wiki?curid=787999", "title": "The Classic Crime", "text": "The Classic Crime\n\nThe Classic Crime je americká indie rocková hudební skupina, která vznikla v roce 2004 v Seattle ve Washingtonu. V kapele vystupují Matt Macdonnald (zpěv, kytara), Robert Negrin (kytara), Alan Clark (basová kytara) a Paul Erickson (bicí). Kytarista Justin DuQue v listopadu roku 2011 oznámil vystoupení z kapely.\n\nKapela dodnes vydala tři studiová alba a jedno EP album. Kromě indie rocku se v jejich písních objevují prvky emo a podle některých také křesťanského alternativního rocku.\n\nKapela The Classic Crime vznikla v roce 2004 v americkém městě Seattle ve Washingtonu. Podepsala smlouvu s vydavatelstvím Tooth & Nail Records. S ním vydala všechna svá alba, debutovým albem je \"Albatross\" z roku 2006. V roce 2007 vydali EP album s názvem \"Seattle Sessions\". O rok později v roce 2008 vydali druhé studiové album s názvem \"The Silver Cord\", které se umístilo na 123. pozici v americkém žebříčku Billboard 200 a 3. na žebříčku křesťanských alb. Jejich nejnovější album se jmenuje \"Vagabonds\" z roku 2010, které se umístilo na 105. pozici Billboard 200 a šesté pozici Billboard Top Christian Albums.\n\nV kapele dnes vystupují Matt Macdonnald (zpěv, kytara), Robert Negrin (kytara), Alan Clark (basová kytara) a Paul Erickson (bicí). Justin DuQue kapelu opustil v prosinci roku 2011, ale podle jeho slov se rozešli v dobrém, DuQue odešel, aby se mohl více věnovat práci a své rodině.\n\nOd července roku 2011 už nejsou pod starým vydavatelstvím, v roce 2012 mají v plánu začít pracovat na dalším studiovém albu.\n\nV hudbě skupiny The Classic Crime se objevují prvky indie rocku a emo. Podle velké části kritiků hraje kapela i křesťanský alternativní rock, což dokazuje i fakt, že všechna jejich studiová alba se umístila na předních příčkách žebříčku Billboard Top Christian Albums.\n\nKapela The Classic Crime koncertovala již s mnoha kapelami A Change Of Pace, A Static Lullaby, Quietdrive, I Am Ghost, Relient K, So They Say, Just Surrender, Powerspace, Mest, Allister, Aiden a Scary Kids Scaring Kids. Dále vystupovala s několika kapelami z Tooth & Nail Records, mezi nimi Anberlin, Emery, MxPx, Project 86, The Fold, a Run Kid Run. Kapela vystoupila na Warped Tour v letech 2006 a 2008. Mezi další skupiny, se kterými koncertovala patří Lower Definition, Tyler Read, Jet Lag Gemini, Artist vs. Poet a Owl City.\n\n\n"}
{"id": "788001", "url": "https://cs.wikipedia.org/wiki?curid=788001", "title": "Jiří Souček (politik KSČ)", "text": "Jiří Souček (politik KSČ)\n\nJiří Souček (* 9. října 1932) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí původní profesí coby chemik, bytem Kolín. Absolvoval vysokou školu technickou a v době svého nástupu do parlamentu pracoval jako vedoucí technologické skupiny n. p. \"VCHZ Synthesia\", závod Kolín. Byl členem Celozávodního výboru KSČ a byla mu udělena Státní cena Klementa Gottwalda.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval do voleb roku 1971.\n\n"}
{"id": "788005", "url": "https://cs.wikipedia.org/wiki?curid=788005", "title": "Jaroslav Srb", "text": "Jaroslav Srb\n\nJaroslav Srb (19. srpna 1921 - 21. prosince 1985) byl český a československý politik Československé strany lidové, poslanec České národní rady, Sněmovny národů a Sněmovny lidu Federálního shromáždění za normalizace.\n\nK roku 1969 se uvádí původní profesí coby advokát, bytem Mladá Boleslav. Absolvoval Právnickou fakultu Univerzity Karlovy a v době svého nástupu do parlamentu pracoval jako člen advokátní poradny v Mladé Boleslavi. Byl předsedou MO ČSL, členem předsednictva Okresního výboru ČSL a členem Krajského výboru ČSL. Zároveň zasedal v radě MěNV, byl předsedou komise OVP a členem pracovněprávní komise OOR.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve volbách v roce 1971 přešel do Sněmovny lidu (volební obvod Středočeský kraj). Mandát obhájil ve volbách v roce 1976 (obvod Mladá Boleslav) a volbách v roce 1981 (obvod Benátky nad Jizerou) a zasedal zde až do své smrti roku 1985. K roku 1985 je zmiňován jako člen předsednictva Ústředního výboru Československé strany lidové a místopředseda Federálního shromáždění.\n"}
{"id": "788006", "url": "https://cs.wikipedia.org/wiki?curid=788006", "title": "The Gnostic Preludes", "text": "The Gnostic Preludes\n\nThe Gnostic Preludes je studiové album Johna Zorna. Album vyšlo 13. března 2012 pod značkou Tzadik Records. Jedná se o druhé Zornovo album, vydané v tomto roce.\n\nAutorem všech skladeb je John Zorn.\n"}
{"id": "788011", "url": "https://cs.wikipedia.org/wiki?curid=788011", "title": "Marián Takáč", "text": "Marián Takáč\n\nMarián Takáč (* 20. února 1960) je bývalý československý fotbalista, záložník.\n\nV lize hrál za Slovan Bratislava, Duklu Banská Bystrica, Slávii Praha, DAC Dunajská Streda a finský klub FC Reipas Lahti. V evropských pohárech nastoupil za Dunajskou Stredu ve 4 utkáních a dal 2 góly.\n\n"}
{"id": "788012", "url": "https://cs.wikipedia.org/wiki?curid=788012", "title": "Ján Strcula", "text": "Ján Strcula\n\nJán Strcula (4. května 1912 Vyšná Boca - 11. ledna 2012 Trenčín) byl slovenský a československý generál, odbojář, politik Komunistické strany Slovenska, poslanec Slovenské národní rady a Sněmovny národů Federálního shromáždění za normalizace.\n\nV roce 1936 nastoupil základní vojenskou službu v československé armádě k 201. dělostřeleckému pluku v Ružomberoku. Od roku 1937 studoval na Vojenské akademii v Hranicích. Působil potom v dělostřeleckém pluku ve Frenštátu pod Radhoštěm. Za mobilizace roku 1938 byl náčelníkem štábu oddílu dělostřeleckého pluku u Opavy. Za války působil v armádě Slovenského státu a zúčastnil se jejího tažení na východní frontu v roce 1941. Roku 1944 velel baterii dělostřeleckého pluku východoslovenské armády ve Vyšném Mirošově. Poté, co byly tyto jednotky odzbrojeny německou armádou, přešel k povstalcům a zapojil se do Slovenského národního povstání. Byl velitelem dělostřelectva a zúčastnil se bojů proti německým jednotkám. Po porážce povstání přešel do hor k partyzánským oddílům. Od února 1945 byl příslušníkem dělostřelectva 1. československého armádního sboru.\n\nPo válce zůstal vojákem z povolání a roku 1954 se stal generálmajorem. Působil jako velitel mechanizované divize v Olomouci, od roku 1958 v Trenčíně coby zástupce velitele vojenského okruhu. Na konci své profesní dráhy zastával post inspektora pro materiální otázky vycvikové základny.\n\nVe volbách roku 1964 se stal poslancem Slovenské národní rady. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve federálním parlamentu setrval do konce funkčního období, tedy do voleb roku 1971.\n\nRoku 1972 odešel z aktivní služby. V penzi se věnoval řezbářství. Zemřel ve věku nedožitých 100 let.\n\n\n"}
{"id": "788015", "url": "https://cs.wikipedia.org/wiki?curid=788015", "title": "Miroslav Suchopárek", "text": "Miroslav Suchopárek\n\nMiroslav Suchopárek (22. prosince 1921 – 9. února 2005) byl český a československý bezpartijní politik, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí původní profesí úředník, bytem Slaný. Absolvoval obchodní akademii s maturitou, večerní školu pro taviče a večerní školu pro mistry. V době svého nástupu do parlamentu pracoval jako mistr a zástupce vedoucího směny Ocelárny II. POLDI. Byl aktivním členem Závodního výboru ROH. Byl mu udělen odznak \"Nejlepší zlepšovatel SONP\" a \"Nejlepší pracovník MHD\". Získal rovněž vyznamenání Za zásluhy o výstavbu.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval do konce funkčního období, tedy do voleb roku 1971. Dlouhodobě zasedal v České národní radě. Mandát v ní získal i ve volbách roku 1971 a volbách roku 1976 a zasedal zde až do konce funkčního období roku 1981.\n\n"}
{"id": "788017", "url": "https://cs.wikipedia.org/wiki?curid=788017", "title": "Bulharsko na Letních olympijských hrách 1972", "text": "Bulharsko na Letních olympijských hrách 1972\n\nBulharsko na Letních olympijských hrách 1972 v Mnichově reprezentovalo 130 sportovců, z toho 106 mužů a 24 žen. Nejmladší účastníkem byla Reneta Cvetkova (14 let, 282 dny), nejstarším účastníkem pak Jordan Ivanov (40 let, 161 dní). Reprezentanti vybojovali 21 medailí, z toho 6 zlatých, 10 stříbrných a 5 bronzových.\n\n"}
{"id": "788019", "url": "https://cs.wikipedia.org/wiki?curid=788019", "title": "Ondrej Súlety", "text": "Ondrej Súlety\n\nOndrej Súlety (8. dubna 1922 - ???) byl slovenský a československý politik Strany slobody, poslanec Slovenské národní rady v 50. a 60. letech a poslanec Sněmovny národů Federálního shromáždění za normalizace.\n\nVe volbách roku 1954 a opětovně ve volbách roku 1960 a volbách roku 1964 se stal poslancem Slovenské národní rady. Během reformního hnutí v roce 1968 se v rámci personální obměny vedení Strany slobody stal jedním z jejích místopředsedů.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve federálním parlamentu setrval do konce funkčního období, tedy do voleb roku 1971.\n\n"}
{"id": "788035", "url": "https://cs.wikipedia.org/wiki?curid=788035", "title": "Resző Szabó", "text": "Resző Szabó\n\nRezső Szabó, též Rezsö Szabó (10. května 1929 Klížska Nemá – 17. února 2018 Bratislava), byl slovenský a československý politik maďarské národnosti. Před rokem 1970 člen Komunistické strany Slovenska, poslanec Slovenské národní rady a Sněmovny národů Federálního shromáždění. Za normalizace odstaven z veřejných funkcí. Po roce 1989 politik MKDH.\n\nStudoval střední školu a maturoval v Komárně v roce 1948. V roce 1952 ukončil právní studia na Univerzitě Komenského. V letech 1951-1954 byl funkcionářem maďarského menšinového spolku Csemadok, v následujících letech pak jako jeho tajemník. Během pražského jara v roce 1968 patřil mezi maďarskojazyčné aktivisty, kteří formulovali požadavky na reformu menšinové politiky v ČSSR. V roce 1968 se uvádí jako účastník zasedání Ústředního výboru Komunistické strany Slovenska.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, kde rovněž zasedal a kde v letech 1969-1970 působil jako jeden z jejích místopředsedů. Ve federálním parlamentu setrval do října 1971, kdy rezignoval na své křeslo.\nKvůli svým aktivitám v roce 1968 byl v roce 1970 vyloučen z KSČ a z Csemadoku. V letech 1971-1974 působil jako manuální dělník, v letech 1975-1990 pak v podnikové sféře jako právník. Po sametové revoluci v roce 1989 byl rehabilitován a vrátil se do politiky. Patřil mezi zakladatele formace Maďarské kresťanskodemokratické hnutie, za které respektive za koalici hnutí MKDH a Együttélés) byl ve volbách roku 1990 zvolen do Slovenské národní rady.\n\n"}
{"id": "788037", "url": "https://cs.wikipedia.org/wiki?curid=788037", "title": "Laryngitida (Glee)", "text": "Laryngitida (Glee)\n\nLaryngitida (v originále Laryngitis) je osmnáctá epizoda amerického televizního seriálu Glee. Epizoda se poprvé vysílala na televizním kanálu Fox 11. května 2010. Režisérem epizody je Alfonso Gomez-Rejon a scénář napsal tvůrce seriálu, Ryan Murphy. V této epizodě začne člen sboru Puck (Mark Salling) chodit s Mercedes (Amber Riley), aby zlepšil svůj sociální status. Kurt (Chris Colfer) žárlí, protože jeho otec tráví více času s Finnem (Cory Monteith), než s ním a Rachel (Lea Michele) se začne obávat o svou budoucnost, když je jí diagnostikována tonzilitida. Mike O'Malley v epizodě hostuje jako Kurtův otec Burt a Zack Weinstein se objevuje v roli Seana Frettholda, bývalého fotbalisty, který nyní nemůže chodit.\n\nV epizodě zazní cover verze osmi písní, pět z nich bylo vydáno jako singly, jsou dostupné ke stažení a tři z nich se objevily na soundtrackovém albu . Epizodu v den vysílání sledovalo 11,57 milionů amerických diváků a získala smíšené reakce od kritiků. Todd VanDerWerff z The A.V. Club, Bobby Hankinson z Houston Chronicle, Brett Berk z Vanity Fair a James Poniewozik z Time si užili epizodu a poznamenali, že po několika méně kvalitních epizodách od pauzy seriálu přišla konečně kvalitní epizoda. V kontrastu s tím Lisa Respers France z CNN cítila, že epizoda byla více smutná, než komediální.\n\nKdyž je člen sboru Puck donucen na doporučení svého dermatologa oholit si hlavu, zjistí, že už veřejností není považován za důvěryhodného tyrana a ztrácí tak svoji popularitu. Uvědomí si, že Mercedes se stala populární, když se přidala k roztleskávačkám a rozhodne se, že proto s ní začne chodit. Mercedes se ho zpočátku snaží odradit, ale poté, co si společně zazpívají duet \"The Lady Is a Tramp\" se jí Puck začíná líbit. Puckova bývalá přítelkyně Santana (Naya Rivera) žárlí a spolu s Mercedes zpívají píseň \"The Boy Is Mine\". Když si Mercedes uvědomí, že s ní Puck chodil jen proto, aby získal zpět svou popularitu, tak se s ním rozchází a opouští tým roztleskávaček.\n\nMezitím Rachel (Lea Michele) zjistí, že někteří členové sboru jen předstírají svůj zpěv. Sdělí to Willovi (Matthew Morrison) a stěžuje si, že ze členů sboru dělá nejvíc práce ona, vyčerpává se a onemocní. Prozradí mu, ty, kteří nezpívají, jsou to Finn, Quinn, Puck, Brittany a Santana. Will shromáždí studenty a dá každému z nich nové téma týdne - každý člen sboru bude mít sólo a každý si musí vybrat píseň, která nejlépe vyjadřuje jejich pocity.\n\nRachel poté konfrontuje nezapojené členy sboru a urazí je, což ji přivede k tomu, aby zazpívala \"The Climb\" od Miley Cyrus. Ale když začne zpívat, tak ztratí hlas a musí jít k lékaři. Později, po lékařském vyšetření řekne Rachel její lékař, že trpí angínou a možná bude potřebovat odstranit mandle. Rachel dostane strach z operace, protože se bojí, že zničí její hlas a že její hlas je její jediný majetek. Finn, který Rachel na lékařskou prohlídku doprovodí, se jí snaží přesvědčit, že na ní miluje všechno a že je v ní více než jen její hlas. Varuje ji, že když ztratí schopnost zpívat, nebude ji Jesse považovat za atraktivní. Rachel Finnovi sdělí, že jí na Jessem stále záleží a že Finn se potřebuje pohnout dál, což přinutí Finna zpívat \"Jessie's Girl\" zatímco vidí Rachelinu siluetu v kabince, kde se svléká. Aby omezil její strach, tak ji seznamuje se svým kamarádem Seanem (Zack Weinstein), který je ochrnutý od hrudníku dolů, kvůli zranění z fotbalové hry. Ze začátku je Rachel nervózní a ohromena ze setkání, ale Finn ji přesvědčí, aby zůstala a Sean ji řekne o svých náročných zkušenostech s podstižením a jak si uvědomil, že člověk není jen jedna věc. Rachel poté pochopí, proč ji sem Finn přivedl a když odcházejí, tak Seanovi poděkuje.\n\nMezitím Kurt žárlí, protože jeho otec Burt (Mike O'Malley) tráví více času s Finnem než s ním a pokusí se napodobit Burtovu osobnost. Začne se oblékat jako pravý muž, ve sboru zpívá \"Pink Houses\" od Johna Mellencampa a snaží se mít poměr s Brittany (Heather Morris), líbá se s ní ve své ložnici, aby zajistil, aby si jeho otec všiml jeho nového chování. Je frustrován, že jeho otec stále tráví více času s Finnem a tak se Kurt vrací ke své osobnosti a ve sboru zazpívá \"Rose's Turn\". Burt zaslechne jeho výkon, chválí Kurtův zpěv a omlouvá se mu, že s ním nestrávil dostatek času. Ujišťuje Kurta, že ho stále miluje a vždy bude a nezáleží na tom, s kým se jeho syn rozhodne, že bude chodit.\n\nRachel nakonec svůj hlas uzdraví pomocí antibiotik, které jí její lékař předepsal. Vrátí se do Seanova domu, aby mu znovu poděkovala a nabídne mu, že mu bude dávat lekce zpěvu. Začnou zpívat \"One\" od U2 a obraz a hudba se rozdělí mezi její duet se Seanem a zbytkem sboru, který tuto píseň zpívá. Epizoda končí, když plačící Rachel drží Seanovu ruku, když zpívají poslední slova písně.\n\n\n\nVedlejší role, které se v epizodě objeví jsou Kurtův otec Burt Hummel (Mike O'Malley), členové sboru Santana Lopez (Naya Rivera), Brittany (Heather Morris), Mike Chang (Harry Shum mladší) a Matt Rutherford (Dijon Talton), školní reportér Jacob Ben Israel (Josh Sussman) a Lauren Zizes (Ashley Fink). Rizwan Manji si zahrál doktora Gidwaniho. Zack Weinstein v epizodě hostuje jako Sean Fretthold, fotbalista, který je od hrudníku dolů paralyzovaný, poté, co při fotbalovém zápase utrpěl zranění míchy, stejně jako nehoda, která se stala herci, který ho hraje i ve skutečném životě. Sean je druhý člověk na vozíčku, který se objevil v seriálu.\n\nV epizodě zazní cover verze sedmi písní. Rachel představuje \"The Climb\" od Miley Cyrus a Finn zpívá \"Jessie's Girl\" od Ricka Springfielda. Puck a Mercedes mají duet \"The Lady Is a Tramp\" od Sammyho Davise, Jr. a Mercedes a Santana zpívají \"The Boy Is Mine\" od Brandy a Monicy. Kurt zpívá \"Pink Houses\" od Johna Mellencampa a \"Rose's Turn\" z muzikálu \"Gypsy\". Celý sbor uzavírá epizodu písní \"One\" od U2 spolu s Weinsteinem v roli Seana. \"Jessie's Girl\", \"The Lady Is a Tramp\", \"The Boy Is Mine\", \"Rose's Turn\" a \"One\" byly vydány jako singly a jsou dostupné ke stažení. \"The Lady Is a Tramp\", \"Rose's Turn\" a \"One\" se také objevily na soundtrackovém albu \"\".\n"}
{"id": "788038", "url": "https://cs.wikipedia.org/wiki?curid=788038", "title": "Čihadlo", "text": "Čihadlo\n\nNázev Čihadlo, původně související s čižbou, má mnoho významů.\n\n\n\n\n\nJde o častý název osad i častý pomístní název.\n"}
{"id": "788039", "url": "https://cs.wikipedia.org/wiki?curid=788039", "title": "Štefan Horný", "text": "Štefan Horný\n\nŠtefan Horný (* 13. ledna 1957, Kúty) je bývalý slovenský, fotbalista, záložník a fotbalový trenér.\n\nV československé lize hrál za Zbrojovku Brno a Slovan Bratislava. Nastoupil ve 188 ligových utkáních a dal 15 gólů. Za reprezentační B-tým nastoupil ve 2 utkáních.\n\nJako trenér vedl Tatran Prešov, Artmédii Bratislava, FK Dukla Banská Bystrica, FC ViOn Zlaté Moravce a DAC Dunajská Streda.\n\n"}
{"id": "788041", "url": "https://cs.wikipedia.org/wiki?curid=788041", "title": "Françoise Saganová", "text": "Françoise Saganová\n\nFrançoise Saganová, nepřechýleně Françoise Sagan, rodným jménem Françoise Quoirez (21. června 1935 Cajarc, département Lot – 24. září 2004 Honfleur, département Calvados) byla francouzská spisovatelka a dramatička. Její nejslavnější knihou je jeden z vůbec prvních jejích románů \"Bonjour Tristesse\" (česky: \"Dobrý den, smutku\"), který napsala již v roce 1954.\n\nRoku 2008 byl o ní natočen životopisný film \"Bonjour Sagan\", ve kterém ztvárnila její roli francouzská herečka Sylvie Testudová, jež byla posléze za svůj výkon nominována na Césara.\n\n\n\n\n\n\n\n"}
{"id": "788042", "url": "https://cs.wikipedia.org/wiki?curid=788042", "title": "Mistrovství světa v ledním hokeji žen 2012", "text": "Mistrovství světa v ledním hokeji žen 2012\n\nMistrovství světa v ledním hokeji žen 2012 se konalo od 7. dubna do 14. dubna 2012 v americkém Burlingtonu.\n\nByl zaveden nový hrací formát - čtveřice nejlepších týmů z minulého mistrovství byla nasazena do základní skupiny A a zbylá čtveřice do skupiny B. Ve skupinách se utkal klasicky každý s každým. První dva týmy skupiny A postoupily přímo do semifinále. Týmy na třetím a čtvrtém místě skupiny A a první dva ze skupiny B postoupily do čtvrtfinále. Poslední dva týmy ze skupiny B se utkaly v sérii na dva vítězné zápasy o udržení. Poražení čtvrtfinalisté hráli o 5. místo, poražení semifinalisté o 3. místo.\n\nDošlo k reformě nižších divizí - stejně jako u všech turnajů pořádaných IIHF. Divize 1 se přejmenovala na skupinu A divize 1, divize 2 na skupinu B divize 1, apod., přičemž členění divizí zůstalo vertikální.\n\nVšechny časy jsou místní (UTC-4).\n\nVšechny časy jsou místní (UTC-4).\n\n\nVšechny časy jsou místní (UTC-4).\n\n\" sestoupilo do skupiny A divize 1.\"\n\nVšechny časy jsou místní (UTC-4).\n\nVereinigte Staaten Top-Division Burlington 7. Apr. 2012 – 14. Apr. 2012 8 28.605 21 1.362\nLettland Division I A Ventspils, \n\n\n\n\n\n"}
{"id": "788045", "url": "https://cs.wikipedia.org/wiki?curid=788045", "title": "Bulharsko na Letních olympijských hrách 1976", "text": "Bulharsko na Letních olympijských hrách 1976\n\nBulharsko na Letních olympijských hrách 1976 v Montréalu reprezentovalo 158 sportovců, z toho 105 mužů a 53 žen. Nejmladší účastnicí byla Naďa Šatarova (16 let a 17 dní), nejstarším účastníkem pak Denčo Denev (39 let a 331 dní). Reprezentanti vybojovali 22 medailí, z toho 6 zlatých, 9 stříbrných a 7 bronzových.\n\n"}
{"id": "788052", "url": "https://cs.wikipedia.org/wiki?curid=788052", "title": "Koupě Louisiany", "text": "Koupě Louisiany\n\nKoupě Louisiany (anglicky: \"The Louisiana Purchase\" nebo \"Sale of Louisiana\") bylo získání území o rozloze 2 140 000 km² Spojenými státy americkými od Francie v roce 1803. USA zaplatily 60 milionů franků (11 250 000 dolarů), zároveň odpustily Francii dluhy ve výšce 18 milionů franků (3 750 000 dolarů). Celková suma, kterou USA za území Louisiany zaplatily, činila 15 milionů dolarů (v roce 2011 by tato suma představovala 233 milionů dolarů).\nLouisiana zahrnovala území 15 současných amerických států a dvou kanadských provincií. Koupená země zahrnovala celé území dnešního Arkansasu, Missouri, Iowy, Oklahomy, Kansasu a Nebrasky; části Minnesoty západně od řeky Mississippi; většinu území Severní Dakoty; prakticky celé území Jižní Dakoty; severovýchodní Nové Mexiko; severní Texas; části území dnešních států Montana, Wyoming, a Colorado a část dnešního státu Louisiana na západ od řeky Mississippi, včetně města New Orleans.\nNavíc koupě zahrnovala malé části země, které se později staly součástmi kanadských provincií Alberta a Saskatchewan. Koupě, která zdvojnásobila tehdejší velikost Spojených států, zahrnovala přibližně 23 % jejich současného území. Podle sčítání obyvatel v roce 1810 počet bílých obyvatel v teritoriu dosáhl 92 345.\nKoupě byla největším úspěchem prezidenta Thomase Jeffersona. V tomto období čelil domácí opozici, která koupi napadala jako eventuálně neústavní. Ačkoliv věřil, že Ústava Spojených států neobsahuje ustanovení ohledně získávání území, Jefferson se rozhodl Louisianu koupit s cílem chránit přístup Spojených států k přístavu New Orleans a získat volný přístup k řece Mississippi. Na získaném území už bylo zavedeno otroctví. Jefferson byl podporovatelem otroctví v Louisianě, což přispělo ke krizi v Unii o půl století později.\n\nLouisiana byla původně francouzskou kolonií. Po sedmileté válce a porážce Francie získalo španělské království kontrolu nad územím západně od řeky Mississippi. Území bylo postupně osídlováno osadníky ze Spojených států, a mnoho Američanů, včetně Jeffersona předpokládalo, že území bude získáno \"kousek po kousku\". New Orleans byl v té době důležitý pro dopravu zemědělských tovarů na místa Spojených států západně od Apalačských hor. Smlouva Pinckney's Treaty, kterou podepsaly USA se Španělskem 27. října 1795, umožňovala americkým obchodníkům \"právo uskladnění\" v New Orleans, mohli tedy využívat přístav pro uskladnění zboží. Američané toto právo využívali k přepravě výrobků jako mouka, tabák, drůbeží maso, slanina, sádlo, peří, jablečný mošt a sýr. Smlouva též uznávala americké právo na navigaci po celé řece Mississippi, která nabírala na důležitosti v souvislosti se stoupajícím objemem obchodu v západních teritoriích tehdejšího USA.\n\nNapoleon Bonaparte získal Louisianu pro Francii roku 1800 na základě Smlouvy ze San Ildefonso, která ukončila španělskou kontrolu nad oblastí, trvající od roku 1762. Tato smlouva však byla držena v tajnosti. Louisiana formálně zůstávala pod španělskou kontrolou až do odevzdání moci francouzským orgánům dne 30. listopadu 1803, jenom tři týdny před postoupením území Spojeným státům.\n\nZatímco postoupení území Španělskem zpátky Francii v roce 1800 bylo drženo v tajnosti, strach z eventuální francouzské invaze byl všudypřítomný. Když Napoleon v roce 1801 poslal vojenské síly pro zajištění bezpečnosti přístavu New Orleans, Jižané se obávali, že Napoleon může osvobodit všechny otroky v Louisianě, což by mohlo vyvolat povstání otroků i na jiných územích. Ačkoliv se Jefferson snažil o zprostředkování sporu, strana Federalistů se snažila využít situace proti Jeffersonovi a žádala aktivnější postup vůči Francii. Jefferson se ale ujal iniciativy a pohrozil Francii spojenectvím s Británii, ačkoliv tehdejší vzájemné vztahy nebyly bezproblémové. V roce 1801 Jefferson podporoval Francii v jejím plánu opětovného převzetí Saint-Domingue (dnešní Haiti), tehdy pod kontrolou vůdce povstání otroků Toussainta Louverturea.\nKdyž se Jefferson dozvěděl, že na základě Třetí smlouvy ze San Ildefonso byla Louisiana navrácena Francii, v roce 1801 poslal do Paříže Jamese Monroea a Roberta R. Livingstona. Byli zplnomocněni ke koupi přístavu New Orleans.\nV lednu 1802 Francie poslala na Saint-Domingue třicetitisícové vojsko s cílem opětovně ustanovit otroctví, redukovat práva svobodných barevných obyvatel a opětovně převzít kontrolu nad ostrovem. Tato kolonie byla nejbohatší kolonií Francie v Karibiku a Napoleon chtěl obnovit její produktivitu. Jefferson se obával úmyslu Francie znovuobnovit své impérium a deklaroval neutralitu ve vztahu k Saint-Domingue.\nV roce 1803 Pierre Samuel du Pont de Nemours, francouzský šlechtic, na základě žádosti Jeffersona, začal vyjednávat s Francií. Du Pont bydlel ve Spojených státech a měl úzké vztahy s Jeffersonem a s prominentními politiky Francie. Byl zaangažován v zákulisní diplomacii s Napoleonem Jeffersonovým jménem a během návštěvy Francie vznikla myšlenka daleko větší koupě území Louisiany, jako způsobu vyhnout se konfliktu mezi Napoleonem a Spojenými státy v Severní Americe.\nJeffersonovi se nelíbila myšlenka koupit Louisianu nebo její část od Francie, protože to mohlo vyvolat dojem, že Francie má právo v Louisianě pobývat. Jefferson věřil, že americký prezident nemá pravomoc na to, aby uskutečnil takový obchod: článek, o který by se mohl opřít, neobsahovala ani americká ústava. Byl též názoru, že kdyby Louisianu koupil, státy Unie by tím ztratily část svých práv a federální vláda by měla zvýšenou výkonnou moc. Na druhé straně si byl vědom nebezpečí, které potenciální přítomnost Francie v regionu mohla znamenat a byl připraven jít do války s cílem zabránit silné francouzské přítomnosti v regionu.\nV tomto období měl Jefferson k dispozici aktualizované špionážní zprávy o Napoleonových vojenských aktivitách a záměrech v Severní Americe. Částí jeho strategie bylo dát Du Pontovi informace, které držel v tajnosti před Livingstonem. Též dával záměrně si odporující příkazy Monroeovi a Livingstonovi. Jefferson byl zoufalý ze skutečnosti, že potenciální válka s Francií může kdykoli nastat a snažil se tomu vyhnout všemi prostředky. V roce 1802 vyslal Jamese Monroea do Paříže s cílem vyjednat dohodu, kdyby ale jednání ztroskotala, měl za úkol jít do Británie dohodnout spojenectví. Španělsko až do konce roku 1802 odkládalo odevzdání Louisiany Francii, což ale stupňovalo nepřátelské nálady Ameriky. Také odmítnutí Španělska postoupit Francii Floridu znamenalo, že Louisiana byla lehce zranitelnou. Monroe byl formálně vyhoštěn z Francie během své poslední diplomatické mise a jeho opětovné vyslání vyvolávalo otázky vážnosti zájmu USA o koupi.\nNapoleon potřeboval mír s Velkou Británií, aby mohl implementovat Smlouvu ze San Ildefonso a převzít vlastnictví Louisiany. Jinak by Louisiana byla lehkou kořistí pro Británii, nebo dokonce pro Spojené státy. Ale na začátku roku 1803 se zdála být válka mezi Francii a Británii nevyhnutelnou. 11. března 1803 se Napoleon začal připravovat na invazi do Británie.\nV listopadu 1803 Francie stáhla zbytek svojí posádky ze Saint-Domingue (z původních zhruba 30 000 vojáků v čele s Napoleonovým švagrem Leclercem zbylo sotva 7 000, více než dvě třetiny padly v bojích s černošskými rebely či zemřely na žlutou zimnici) a vzdala se svých ambicí na západní hemisféře. Haiti v roce 1804 deklarovalo nezávislost, ale Jefferson a americký Kongres odmítli uznat nezávislost nové republiky (druhé na západní hemisféře) a dokonce vůči ní uplatnili obchodní embargo. O to složitější byla rekonstrukce Haiti po válce.\nKdyž se Napoleonovi nezdařil plán opětovně zavést otroctví na Haiti, vzdal se svých plánů na vzkříšení francouzského impéria v Novém Světě. Bez dostatečných zdrojů z cukrových kolonií v Karibiku, Louisiana pro něj měla jen malou hodnotu. Španělsko ještě nedokončilo odevzdání Louisiany Francii, v Evropě byla ale válka mezi Francií a Británií na spadnutí. Necítil žádnou nenávist vůči Španělsku, Napoleon se chopil jedinečné příležitosti prodat něco, co bylo neužitečné a ještě ne zcela jeho a rozhodl se prodat celé území.\nAčkoliv ministr zahraničí Talleyrand byl proti tomuto plánu, 10. dubna 1803, Napoleon sdělil ministru financí Barbé-Marboisovi, že zvažuje prodej celého teritoria Louisiany Spojeným státům. 11. dubna 1803, jen několik dní před příjezdem Monroea, Barbé-Marbois nabídl Livingstonovi celou Louisianu za 15 milionů tehdejších dolarů (v roce 2011 by tato suma činila 233 milionů dolarů).\nZástupci Spojených státu byli připraveni zaplatit do 10 milionů dolarů za New Orleans a okolí, byli tedy samozřejmě překvapeni, že jim bylo nabídnuto daleko větší území za sumu 15 milionů. Koupě území by zdvojnásobila velikost Spojených států za cenu méně než 3 centy za akr. Jefferson zplnomocnil Livingstona jenom ke koupi New Orleansu, Livingston si ale byl jist, že Spojené státy nabídku akceptují.\nAmeričané se domnívali, že Napoleon může svojí nabídku kdykoliv stáhnout a zabránit tím Spojeným státům získat přístav New Orleans, což bylo dalším důvodem pro přijetí francouzské nabídky.\nV sobotu 30. dubna 1803 byla v Paříži podepsána Smlouva o koupi Louisiany Robertem Livingstonem, Jamesem Monroem a francouzským ministrem financí Barbé-Marboisem. Po podpisu smlouvy Livingston přednesl toto slavné poselství \"\"Žili jsme dlouho, ale toto je nejšlechetnější práce všech naších životů... Od tohoto dne Spojeným státům patří místo mezi velmocemi první kategorie.\"\"\nPrezident Jefferson oznámil podepsání smlouvy americkému lidu 4. července 1803. Dne 20. října Senát Spojených států amerických ratifikoval smlouvu poměrem hlasů dvacet čtyři ku sedmi. Následujícího dne Senát zplnomocnil prezidenta Jeffersona k převzetí moci nad teritoriem a ustanovení dočasné vojenské vlády. V zákonodárném procesu dne 31. října Kongres ustanovil dočasná opatření, aby místní civilní vláda mohla pokračovat tak, jako pod francouzskou a španělskou vládou, a zplnomocnil prezidenta k použití vojenské síly s cílem udržet občanský pořádek.\nFrancie odevzdala New Orleans 20. prosince 1803 v Cabildu. Předávání St. Louis dne 10. března 1804 bylo provázeno formální ceremonií.\nS platností od 1. října 1804 byla zakoupená území reorganizována do Teritoria Orleans (většina území tohoto teritoria se stala pozdějším státem Louisiana) a do District of Louisiana, který byl dočasně pod kontrolou guvernéra a soudců z Teritoria Indiana.\n\nRozsah koupeného území vyvolal spory mezi Spojenými státy a Španělskem. Hranice území nebyly definovány v Smlouvě z Fontainebleau v roce 1762, kdy Francie odstoupila území Španělsku, v Třetí smlouvě ze San Ildefonso z roku 1800, ani v Smlouvě o koupi Louisiany z roku 1803.\n\nSpojené státy prohlašovaly, že Louisiana zahrnuje celou oblast západně od řeky Mississippi až k hřebenům Skalistých hor a území, které se táhlo na jihozápad k řece Rio Grande a na jihovýchod k západní Floridě. Španělsko trvalo na skutečnosti, že Louisiana nezahrnuje větší území než západní břeh řeky Mississippi a města New Orleans a St. Louis. Spor byl definitivně rozřešen Smlouvou Adams-Onís v roce 1819, kterou si Spojené státy víceméně prosadily své územní požadavky.\n\nProtože západní hranice území byla v čase koupě sporná, prezident Jefferson začal okamžitě organizovat tři expedice na zmapování teritoria. Všechny tři začínaly u řeky Mississippi. Lewisova a Clarkova expedice v roce 1804 vedla proti proudu Mississippi; expedice řeky Red v roce 1806 objevovala údolí řeky Red; Pikova expedice v roce 1806 začínala v Missouri, poté se ale stočila na jih s cílem prozkoumat povodí řeky Arkansas. Mapy a zápisy objevitelů pomohly definovat hranice v průběhu jednání o Smlouvě Adams-Onís, která definitivně určila západní hranici Louisiany.\n\n\n"}
{"id": "788056", "url": "https://cs.wikipedia.org/wiki?curid=788056", "title": "Tramín bílý", "text": "Tramín bílý\n\nTramín bílý (název dle VIVC \"Savagnin blanc\") je starobylá, středně pozdní až pozdní moštová odrůda révy vinné (\"Vitis vinifera\"), používaná k výrobě bílých vín.\n\nRodina odrůd \"Tramín\" patří do skupiny západoevropských odrůd (\"Proles occidentalis\" Negr.) Ty se vyznačují menším hroznem i bobulemi, slabším růstem a tenčím révím, které dobře vyzrává a odolává mrazu. Typické jsou pro ně i vína vysoké kvality s vysokým obsahem kořenitých a vonných látek. Rodina odrůd \"Tramín\" patří k nejstarším pěstovaným odrůdám a její původ se ztrácí v dávné minulosti.\n\n\"Tramín\", nebo též \"Savagnin\", jak je rodina odrůd nazývána v regionech Jura a Franche-Comté v severovýchodní Francii, má velmi dlouhou historii a navíc značný sklon k tvorbě mutací. Jako u každé takové odrůdy (jmenovat můžeme například \"Pinot\", \"Trebbiano Toscano\" či \"Gouais blanc\") se u ni během staletí vegetativní reprodukce vyvinulo několik různých forem (mutací, klonů), rozdílných co barvy bobulí, aroma, tvaru a rozměru listů, hroznů atd. Některé z těchto forem máme dnes sklon považovat za samostatné odrůdy, například \"Gewürztraminer\" v Alsasku, v italském regionu Südtirol/Trentino-Alto Adige a v Německu, \"Heida\" či \"Païen\" ve Švýcarsku (odtud pochází odrůda \"Tramín bílý\", pěstovaná za hraběte Františka Antonína Šporka na zámku Kuks pod názvem \"Brynšt\" a dnes zde opět na malé ploše vysazená), \"Traminer\" či \"Traminer Weisser\" v Německu, \"Traminer Aromatico\" v regionu Südtirol/Trentino-Alto Adige v Itálii. Analýza DNA prokázala, že všechny tyto formy mají stejný genetický základ s pouze nepatrnými rozdíly na úrovni klonů. \n\nPřes výše uvedené, a nebo právě proto, nám nic nebrání, rozlišovat po vzoru odrůd \"Pinot\" tradičně alespoň odrůdy \"Tramín bílý\" a \"Tramín červený\", mimochodem, ve Francii jsou v \"Catalogue des variétés de vigne\" zapsány samostatně odrůdy tři, stejně jako v katalogu VIVC, a sice \"Gewürztraminer\", \"Savagnin Rosé\" a \"Savagnin Blanc\".\n\nRodina odrůd \"Tramín\" má podle nejnovějších genetických výzkumů poměrně blízko k volně rostoucí révě lesní (\"Vitis vinifera ssp. sylvestris\") a je pravděpodobně nahodilým křížencem dvou ještě starších, neurčených a dnes již patrně neexistujících odrůd, popřípadě křížencem odrůdy \"Pinot\" a neznámé, patrně neexistující odrůdy.\n\nDlouho se předpokládalo, že místem původu této rodiny odrůd je sever Itálie, konkrétně region Südtirol/Trentino-Alto Adige, kde se nachází obec jménem Tramin (Tramino, Termeno). Odtud se odrůda měla šířit do Švýcarska, Německa, do prostoru Střední Evropy a do Francie. Legendu o původu odrůdy rozšířil patrně německý botanik Hieronymus Bock v knize „Kreuterbuch“ z roku 1539. První bezpečně prokázaná zmínka o „vini de Traminne“ (vínech z města Tramin/Termeno) pochází sice již z roku 1242 z Bolzana a později se takové zmínky objevují stále častěji, ale vína nikdy nebyla vyráběna z odrůdy \"Tramín\". Ještě počátkem 20. století pěstoval v této obci odrůdu (\"Tramín červený\") pouze jediný pěstitel, oblíbena zde začala být až po první světové válce. Dnes je zde sice pěstována hojně, ale jde pouze o marketingový tah, \"Tramín\" z obce Tramin se prostě lépe prodává. Na severu Itálie neexistují ani žádná lokální synonyma odrůdy, která by zde musela vzniknout, kdyby se tu odrůda pěstovala po staletí.\n\nDalší ampelografové kladli postupně původ rodiny odrůd na území dnešního Maďarska, Rakouska či do jihovýchodní Evropy. Nejnověji, dle názoru švýcarského ampelografa Dr. José Vouillamoze, odrůda pochází z oblasti mezi severovýchodní Francií a jihovýchodním Německem, důkazy nachází v genetickém profilu odrůdy v porovnání s profilem a místem původu autochtonních odrůd, kterým je \"Tramín\" rodičovskou odrůdou.\n\nVe Francii je zmiňován Tramín už ve 14. století pod synonymem \"Savagnin\" a od 16. století do napoleonských válek bylo jeho pěstování značně rozšířeno. V Alsasku zůstal významnou odrůdou, patří mezi sedm ušlechtilých (noble) odrůd Alsaska. Z Francie se pravděpodobně šířil na východ, ve Falci v Německu je zmiňován už v 16. století (nachází se zde dosud produkční vinice osázená \"Tramínem červeným\" již před 400 lety !).\n\nOdrůda \"Gewürztraminer\" (\"Tramín kořenný\") je dnes považována za aromatickou mutaci odrůdy \"Traminer Rot\" (\"Savagnin Rosé\", \"Tramín červený\"), ta je pro změnu barevnou mutací odrůdy \"Traminer Weiss\" (\"Savagnin blanc\", \"Tramín bílý\"). První zmínka o odrůdě „Gewürztraminer“ pochází z roku 1827 z oblasti Rheingau, Johann Metzger ji zde označuje za vzácně pěstovanou. Je pravděpodobné, že k mutaci došlo v oblasti Rheinland-Pfalz, protože ve Francii, v Alsasku roku 1886 ji zmiňuje Oberlin s tím, že pochází z oblasti „Palatinat“ tedy Falc.\n\nProblematika odlišování „taxonů“ s názvem \"Tramín červený\" a \"Gewürztraminer\" : \"Tramín červený\", v německy mluvících oblastech nazývaný \"Traminer Rot\", měl být historicky pěstován v zemích bývalého východního bloku a měl se vyznačovat červenou barvou bobulí a umírněnou kořenitostí. \"Gewürztraminer\", nazývaný u nás \"Tramín kořeněný\" či \"kořenný\", měl být pěstován v západoevropských zemích, měl mít červenošedou barvu bobulí a vyšší kořenitost. Oba taxony byly různými ampelografy v různém období považovány za samostatné odrůdy, mutace či klony, místy dokonce převládl názor, že jde pouze o stanovištní rozdíly, na které jedna a táž odrůda výrazně reaguje. Navíc dnes, kdy lze u nás (a podobně v zemích bývalého východního bloku) po období horoucího vysazování vinohradů před vstupem do EU a shánění klonů odrůd z různých zdrojů, oblastí a populací mnohdy jen těžko odlišit, o kterou z těch dvou jmenovaných pseudoodrůd vlastně jde, zdá se být odlišování těchto zmíněných „taxonů“ bezpředmětné. Soudě ovšem dle typu vyráběných vín, je u nás dnes pěstován v podstatě pouze taxon \"Gewürztraminer\".\n\nTaxon \"Savagnin Rosé\" je pěstován takřka výlučně v Alsasku (roku 2011 na 45 ha, jeden registrovaný klon) a v německém Bádensku, v okolí Durbachu, kde se nacházejí nejrozsáhlejší osazené plochy. Má sliznatou až rozplývavou, sladkou dužinu neutrální chuti, bez klasického, florálně-kořenitého aroma. Dalším rozdílem od odrůdy \"Gewürztraminer\" je průsvitná slupka bobule v období zabarvování bobulí (francouzsky \"veraison\"). Odrůdová vína jsou zlatožlutá, plná, často s vyšším obsahem zbytkového cukru a alkoholu, ale jsou spíše neutrálního typu, v aroma nenajdeme kořenité a florální tóny, typické pro vína \"Gewürztraminer\". V Alsasku vyráběné víno „Klevener de Heiligenstein“ pochází právě z hroznů odrůdy \"Savagnin Rosé\". Podle této charakteristiky lze do synonymiky odrůdy \"Savagnin Rosé\" zařadit taxon \"Tramín červený\" a odlišit je tak od taxonu \"Gewürztraminer\". Pokud ovšem nahlédnete do katalogu francouzských odrůd., je zde „Tramin cerveny“ uveden v synonymice taxonu \"Gewürztraminer\", francouzi patrně předpokládají, že nejsme zemí bývalého východního bloku a nearomatický typ se u nás nepěstoval.\n\n\"Tramín muškátový\" (\"Savagnin blanc musqué\") má hrozny jantarové barvy a intenzivnější, zřetelně muškátový buket. Dále už pouze zmiňme mutace odrůdy, uvedené samostatně v katalogu VIVC, \"Tramín žlutý\" (\"Traminer Gelb\"), \"Tramín šedý\" (\"Traminer Gris\") a tetraploidní klon odrůdy \"Traminer Rot\". Na vinicích se dále nehojně vyskytuje mutace Tramínu s růžově zbarvenou dužinou.\n\nRéva vinná (\"Vitis vinifera\") odrůda \"Tramín bílý\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný s polovzpřímenými letorosty. Vrcholky letorostů jsou otevřené, silně bíle vlnatě ochmýřené, slabě pigmentované antokyaniny, bělozelenkavé s karmínovým nádechem. Internodia jsou zelená, nodia zelená, na zadní straně zelená s červenými pruhy, jemně obrvená, pupeny jsou málo pigmentované antokyaniny. Mladé lístky jsou žlutavě zelené, na rubu silně bíle vlnatě plstnaté, na hlavní žilnatině obrvené. Jednoleté réví je tmavě hnědé. Odrůda má listovou plochu zahuštěnou množstvím zálistků.\n\nList je stejný, jako u odrůdy \"Tramín červený\", malý až středně velký, okrouhlý, někdy nečleněný, většinou mělce trojlaločnatý, plně vyvinuté, osluněné listy jsou až pětilaločné, se středně hlubokými horními a mírnými dolními laloky, okraj listu je tupě zoubkovaný, zoubkování je střední. Čepel listu je mírně vrásčitá a zvlněná, spodní strana je středně silně plstnatá. Řapíkový výkroj je lyrovitý, mírně otevřený až překrytý, řapík je krátký, zelené barvy, žilnatina listu je pouze velmi slabě pigmentovaná antokyaniny v oblasti napojení řapíku.\n\nOboupohlavní květy v hroznovitých květenstvích jsou pětičetné, žlutozelené, samosprašné. Plodem je malá, okrouhlá, zelenožlutá bobule s tmavými tečkami, se silnou a pevnou slupkou. Dužina je sliznatá až rozplývavá, sladká, s odrůdovou, nakysle kořenitou vůní a chutí. Hrozen je malý (16 cm, 78 g), poměrně kompaktní, ale o něco řidší, než u odrůdy \"Tramín červený\", je válcovitě-kuželovitý s 1-2 křidélky, s krátkou stopkou (méně než 5 cm).\n\n\"Tramín bílý\" je odrůda révy vinné (\"Vitis vinifera\"), známá již od středověku ze středoevropských vinic, kde se pěstovala ve směsných výsadbách i samostatně a byla považována za nejlepší bílou odrůdu pro intenzivní aroma a výbornou kvalitu vín.\n\nDnes se podílí např. na výrobě „Vin Jaune“ ve francouzském regionu Jura (oblasti AOC Jura a Arbois, nejznámějším výrobce Chateau Chalon). Název regionu je odvozen od názvu stejnojmenného pohoří Jura na francouzsko-švýcarském pomezí. Odrůda je náročná na pěstování a málo výnosná, což se patřičně projevuje v ceně těchto vín. Kromě toho se ve Francii používá k výrobě šumivých vín v Savojsku, v oblastech AOC Crémant du Jura a Vin de Savoie. Ve Francii byla odrůda pod názvem \"Savagnin blanc\" roku 2011 pěstována na 492 ha ve 4 klonech.\n\nVe Švýcarsku je odrůda pěstována v alpském regionu Wallis (Valais), v okolí Vispu, pod názvy \"Paien\" či \"Heida\" (roku 2007 na 78 ha), v Maďarsku ji říkají \"Fromentin\", pěstována je i v Rakousku, v regionu Štýrsko, v Austrálii byla roku 1991 vysazena na 587 hektarech vinic.\n\nVe Státní odrůdové knize České republiky není odrůda zapsána. Vinařský zákon povoluje z této odrůdy vyrábět víno v kategorii zemských vín podle vyhlášky č. 323/2004 Sb. po novele vyhláškou č. 28/2010 Sb. Ve středověku byla odrůda hojněji pěstována především v Čechách, často pod názvy \"Brynšt, Broništ, Prynč, Princ bílý\" a podobně, dnes je na vinicích vzácností. Asi 700 keřů bylo roku 2006 vysazeno na vinohrad „Nad zámkem“ poblíž zámku Kuks u Jaroměře.\n\nSoudí se, že Římané \"Tramín\" nazývali „Vitis aminea“, takovou odrůdu zmiňuje již Gaius Plinius Secundus v 1. stol. po Kr. Někteří ampelografové ze 17. století hovoří o tom, že předkem Tramínu je odrůda, nazývaná „Uva Aminea“ z Thesálie v severním Řecku.\n\nZa dnešní název „Tramín“ odrůda skutečně vděčí obci Tramin/Termeno v italském regionu Südtirol/Trentino-Alto Adige. Odrůda odsud sice nepochází, ale zmínka o dobrých vínech z Tramínu (myšleno obec, nikoli odrůdu) se v literatuře od 13. do 16. století objevovala tak často, že se je v Německu snažili napodobit. To vysvětluje, proč nejpěstovanější odrůdu údolí Rýna pojmenovali „Traminer“ (roku 1483 v klášteře Bebenhausen poblíž Stuttgartu), byla to pouze snaha přiživit se na tehdejším věhlasu a pověsti vín z okolí obce Tramin. Ta byla mimochodem většinou vyráběna z odrůd \"Muscat Blanc à Petits Grains\" (\"Moscato Bianco\", \"Muškát žlutý\") a \"Lagrein Weiss\".\n\nFrancouzský název „Savagnin“ vychází patrně, tak jako název rodiny odrůd „Sauvignon“, ze slova „sauvage“, v překladu „volně žijící“ či „“divoký“, tedy ve smyslu původní, divoká réva, stará odrůda révy.\n\nDalší, lokálně používaná synonyma odrůdy \"Tramín bílý\" jsou : \"Траминер белый, Саваньен блан, Ривола била, Бон блан\" (vše Rusko), \"Adelfranke, Aida, Albarin Blanco\" (mylně), \"Auvernat Blanc, Blanc Brun, B. Court, Bon Blanc, Broništ, Brinšt, Brynšt, Christkindlestraube, Dreimaenner, Dreimannen, Dreipfennigholz, Edeltraube, Edler Weiss, Fehér Tramini\" (Maďarsko), \"Feuille Ronde\" (Arbois, Poligny, Jura), \"Fleischweiner, Forment, Formentin Blanc, Fourmenteau, Franken, Frankisch, Frenschen Weiß, Frentsch, Fromenteau, Fromenté, F. Blanc, Fromentin Blanc\" (Jura), \"Gelbleder, Gentil Blanc, Grauer Printsch, Gringet\" (Ayse, Savojsko, mylně), \"Grünedl, Heida\" (Švýcarsko), \"Heidenwein, Kleinbraun, Kleiner Traminer, Le Paien\" (Itálie), \"Malvoise, Marzimmer, Meunier Blanc, Milleran\" (Řecko), \"Millerantraube, Millerant Traube\" (Španělsko), \"Naturé\" (Jura), \"N. Blanc, N. Jaune, N. Vert, Naturel, N. a Arbois, Noble Vert, Nürnberger, Païen\" (Švýcarsko, Chile), \"Princ Bílý, Prynč Bílý, Ryvola Bílá\" (vše ČR), \"Salvagnin, Savagnin Blanc\" (Francie), \"S. Jaune, S. Vert, Sauvagneux, Sauvagnien, Sauvagnin, Sauvagnon, Sauvagnun, Sauvoignin, Savagnin Blanc Vert\" (Itálie), \"Savoignin, Schleitheimer, Servoignier, Servoyen Blanc, Sévigné\" (Aube), \"Svenie Tokayer, Traminer d´Ore\" (Rumunsko), \"T. Alb\" (Rumunsko), \"Traminer Weiss\" (Německo), \"Tramini Fehér\" (Maďarsko), \"Viclair, Vigne Blanche, Vigne du Maréchal, Weiss Frenschen, Weissedler, Weisskloevner, Weißer Traminer\".\n\nFrancouzské odrůdy \"Aubin Blanc\" a \"Meslier Petit\" jsou s nejvyšší pravděpodobností kříženci odrůd \"Gouais Blanc\" a \"Savagnin Blanc\". \n\nRéví vyzrává dobře. Odolnost proti mrazu je relativně dobrá, odrůda má sklon ke sprchávání při nepříznivém počasí v době květu. Plodnost je nízká, 5-8 t/ha při cukernatosti 18-24 °NM a aciditě 7-10 g/l. Odrůda vyžaduje nejlepší polohy a dobré, záhřevné půdy. Hodí se pro většinu vedení, vhodné jsou delší tažně, vhodné podnože jsou SO-4, T 5C a 125 AA. Na podnoži K 5BB roste velmi bujně a často sprchává.\n\nOdrůda raší, kvete a zaměká středně pozdně, dozrává středně pozdně až pozdně, koncem září až začátkem října, 10-20 dnů po Chaselas.\n\nHoubovým chorobám odolává odrůda obecně relativně dobře, dobře odolává Plísni šedé (\"Botrytis cinerea\"), průměrně plísni révové (\"Plasmopara viticola\"), citlivější je na padlí révové (\"Uncinula necator\"). Díky tlusté slupce bobulí hrozny nehnijí. Ani k virovým chorobám není zvlášť náchylná.\nOdrůdová vína jsou zlatožlutá, plná, buketní, často s vyšším obsahem zbytkového cukru a alkoholu, jemnějšího odrůdového, tramínového charakteru, s postačující aciditou, v chuti najdeme kořenité i florální tóny, muškát, oříšky, mandle, vanilku, akátový med, mirabelky, občas i zelený pepř, kouřové tóny a kakao. Vína jsou pověstná svým aroma, kvalitou a dlouhověkostí, ta nejlepší lze ve sklepě skladovat až 20-30 let. Naproti tomu tvrdí někteří enologové, že se kvalitou nevyrovnají vínům odrůdy \"Tramín červený\".\n\n„Vin Jaune“ neboli „žluté víno“, vyráběné ve Francii, v oblastech AOC Jura a Arbois, je vyráběné speciální oxidativní technologií. Po normálním prokvašení se nechává zrát šest let v ne zcela zaplněných sudech, bez dolévání, pod vrstvou kvasinek. Výsledný produkt se charakterem a acetaldehydovou navinulostí blíží sherry fino ze španělské oblasti Jerez s tím rozdílem, že „Vin Jaune“ není fortifikováno (dolihováno).\n\nOdrůdová suchá vína lze kombinovat téměř s jakýmkoliv ne příliš výrazným jídlem, ideální jsou studená masa, paštiky či dokonce koláč s lesními plody.\n\nK „Vin Jaune“ se doporučuje jako ideální partner sýr Comte, nebo pstruh či humr připravený právě na žlutém víně, případně husí játra (Foie Gras) či kachna na pomerančích.\n\n\n\n"}
{"id": "788057", "url": "https://cs.wikipedia.org/wiki?curid=788057", "title": "Lvi a obři: Na ostří nože", "text": "Lvi a obři: Na ostří nože\n\nLvi a obři: Na ostří nože (\"Lions and Giants Living on the Edge\") je britsko-německý přírodovědný dokument. Sleduje lví smečku žijící na severozápadě státu Botswana a stáda slonů, jež jsou dravci schopni ulovit. Dokument vytvořily televizní kanály ARTE, ZDF a Animal Planet.\n\n"}
{"id": "788059", "url": "https://cs.wikipedia.org/wiki?curid=788059", "title": "Baroko v Čechách (album)", "text": "Baroko v Čechách (album)\n\nBaroko v Čechách je studiové album pražské hudební skupiny Psí vojáci obsahující padesátiminutovou skladbu zkomponovanou na text Jáchyma Topola a několik dalších písní. Album bylo nahráno v listopadu 1982 a téhož roku samizdatově vydáno. Oficiálně vyšlo až roku 1993 na MC u vydavatelství Black Point. Podruhé album vyšlo roku 2000 společně s alby \"Psi a vojáci\" a \"Studio 1983–85\" jako komplet tří CD Psi a vojáci/Baroko v Čechách/Studio 1983–85.\n\nSkladba \"Baroko v Čechách\" vznikla roku 1981 a poprvé byla uvedena 10. července toho roku na koncertě ve sklepení pod skleníkem zámeckého parku ve Veltrusích, ještě s kytaristou Vítem Krůtou. Ten však brzy po vystoupení emigroval (koncert vzbudil pozornost tajné policie a bratři Topolové po něm byli vyslýchání StB), takže druhé (a poslední) veřejné uvedení \"Baroka v Čechách\" 1. srpna ve Všenorech kapela odehrála pouze ve třech.\n\nNahrávka byla pořízena L. Čepelákem v listopadu 1982 ve sklepě Davida Síse na Malé Straně, už s novým kytaristou Pavlem Cigánkem. Kromě samotné skladby \"Baroko v Čechách\" bylo nahráno i několik dalších písní z tehdejšího repertoáru skupiny, vydány byly ale až na CD z roku 2000. Před vydáním na CD byla celá nahrávka ještě digitálně remasterována.\n\nFilip Topol o skladbě později řekl: „Když jsem v nějakých šestnácti skládal \"Baroko v Čechách\" na bráchův text, byl jsem úplně vyřízený z komunismu… Chtěl jsem psát tak temnou hudbu, že si z ní všichni komouši podřežou hrdla.“\n\nAutorem všech textů je Jáchym Topol, kromě písně „Transport“ od Filipa Topola. První vydání z roku 1993 obsahuje kromě samotného \"Baroka v Čechách\" už jen píseň „Nádherná noc“. Ostatní písně vyšly až roku 2000. Dvě z nich nalezneme v novém zpracování i na dalších albech. „Vzestup“ na albu \"Mučivé vzpomínky\" (1997) a „Pastýři“ na albu \"Myši v poli\" (1999).\n\n\n"}
{"id": "788062", "url": "https://cs.wikipedia.org/wiki?curid=788062", "title": "Pieter Claesz", "text": "Pieter Claesz\n\nPieter Claesz (1596/7 ? – 1661 Haarlem) byl holandský malíř. V Haarlemu se usadil kolem roku 1617 a žil zde až do své smrti. Byl malířem zobrazení snídaňových zátiší. Jeho synem byl Nicholas Berch, který se proslavil taktéž malířstvím, tentokrát orientovaným na malby krajin.\nClaesz je jméno vytvořené z názvu \"Claes Zoon\". Proto jeho vlastní jméno není doposud známo.\n\nVe svých dílech zobrazoval tematiku typickou pro baroko, a to nicotnost, pomíjivost života (vanitas).\n"}
{"id": "788068", "url": "https://cs.wikipedia.org/wiki?curid=788068", "title": "Min Tanaka", "text": "Min Tanaka\n\nMin Tanaka (* 10. března 1945) je japonský tanečník a herec. Již několikrát vystupoval v Česku, poprvé již v roce 1984. 5. června 1994 se účastnil otevření Divadla Archa v Praze, hudební doprovod mu zde dělal John Cale.\n\n\n"}
{"id": "788069", "url": "https://cs.wikipedia.org/wiki?curid=788069", "title": "Warped Times", "text": "Warped Times\n\nWarped Times je česká počítačová freeware hra z roku 2009. Žánrem se řadí mezi logické arkády. Cílem hry je v každém levelu spojit úlomky magického kamene. Ty se však obvykle nacházejí každý v jiném světě, mezi kterými lze přepínat. Hra obsahuje i editor levelů. V roce 2010 vznikl druhý díl a 25.09.2014 vyšel závěrečný třetí díl.\n\nHra se odehrává na vzdálené planetě, kde šílený doktor Statik zničil kámen života a rozdělil tak všechen čas a hmotu od sebe. Kromě něho přežil i jeden obyvatel, na kterém je posbírat kámen opět dohromady, porazit Statika a navrátit planetě život.\n\n"}
{"id": "788079", "url": "https://cs.wikipedia.org/wiki?curid=788079", "title": "Lubomír Nohavica", "text": "Lubomír Nohavica\n\nLubomír Nohavica (* 15. února 1957 v Novém Jičíně) je český hudební skladatel, textař, zpěvák a klavírista.\n\nS muzikou začal již na základní škole a na gymnáziu, kdy s nejrůznějšími kapelami hrál vesměs převzatý repertoár na vesnických zábavách.\nPoté našel své první autorské uplatnění v divadle \"Schod\" ve Valašském Meziříčí, kde se rozhodl, že chce hudbu dělat doopravdy. \n\nV roce 1980 odešel na vojnu do Tábora, do armádního uměleckého souboru, což byla v podstatě jeho první profesionální štace. Hned po vojně v roce 1982 přišel do skupiny Abraxas, kde hrál na klávesy. V roce 1987 však již odešel hrát ke zpěvačce evropského formátu Marice Gombitové. \n\nBrzy přišly ambice dělat vlastní hudbu, a tak v roce 1987 založil poslední federální kapelu \"Mandragora\", která slavila obrovské úspěchy. Po emigraci zpěváka Marcela Palondera roku 1988 se ale kapela rozpadla, a tak o dva roky později odjel hrát na klavír do Švýcarska do piano baru. \n\nPo návratu v roce 1992 však musel začít znovu. Jako host například vystupoval s Petrem Kalandrou na desce Bluessesion nebo v představení Hororband ve Studiu Ypsilon. \n\nV roce 1998 napsal \"Písně strýca Matalíka\", což je série vycházející z lašských kořenů. Z ní si poté vybral, a do svého repertoáru zařadil Vlasta Redl skladby \"Ej dudy moje\" a \"Bože můj\", které dodnes patří mezi jeho nejúspěšnější hity.\n\nPoté přišla spolupráce s Ester Kočičkovou na barové opeře „\"Rumunským psům\"“ a šansonovém recitálu. Během spolupráce s Ester vydali 4 řadová alba a dodnes vystupují jako šansonové duo po celé republice. Společně pak v roce 2009 založili spolupráci se slánským orchestrem Kujooni, se kterým nyní připravují album s názvem „Hudba, tanec, klobása“ v dechovkovém duchu. \n\nZároveň se také věnoval vlastnímu programu se skupinou \"Panenské víno\", která postupně přerostla ve skupinu \"OGARI\". S tou nyní pravidelně koncertují v proslulých pražských klubech jako např. Malostranská beseda, \"Vagon, Salmovská literární kavárna, Blues sklep, Carpe Diem\" a další. V roce 2010 byla skupina vybrána na účast na folkové \"Zahradě\" a za sebou má též vystoupení na dalších známých českých festivalech (např. \"Febiofest, Šansonfest, BluesAlive\" a další). \n\nV roce 2009 získal angažmá v dětském divadle Minor ve hře \"Hon na Jednorožce\", kde vystupuje dodnes.\n\n\n\n\n"}
{"id": "788082", "url": "https://cs.wikipedia.org/wiki?curid=788082", "title": "Slov-Air", "text": "Slov-Air\n\nSlov-Air, podnik pre leteckú činnosť (někdy také Slov Air či SlovAir) byl státní podnik existující od roku 1969 do roku 2001 na území Československa a později Slovenska. Vrtulníky byly používány pro stavebně montážní práce, geofyzikální průzkum, vztyčování stožárů vysokého napětí a pro další činnosti, ale největší význam vrtulníků Slov-Airu se projevil se vznikem letecké záchranné služby v Československu v roce 1987. V roce 1991 přešla na Slov-Air slovenská část majetku Československých aerolinií. \n\nPřímým předchůdcem státního podniku Slov-Air byl útvar Agrolet (jako součást Československých aerolinií), který vznikl v roce 1961 k provádění leteckých prací v zemědělství a lesnictví. V roce 1969 formálně Agrolet zanikl a vznikl státní letecký podnik Slov-Air. Za prvotního předchůdce Slov-Airu lze však považovat společnost Baťa, která mimo jiné provozovala od roku 1924 také vlastní leteckou dopravu. Firma Baťa byla v roce 1945 znárodněna (Baťa, n.p.), nicméně její letecké oddělení zůstalo zachováno. Od 1. ledna 1949 firma existovala pod názvem Svit, n.p. Letecké oddělení firmy pak působilo pod obchodní značkou Svitlet, avšak během téhož roku stalo přidruženou součástí Československých aerolinií, které ho jako oddíl pro aerotaxi definitivně pohltily v roce 1951. Tento původní oddíl (v souvislosti se změněným předmětem své činnosti /letecké zemědělské práce/ od poloviny 50. let 20. stol.) byl v roce 1961 reorganizován do specializovaného útvaru ČSA nazvaného Agrolet. Ten pak tvořil v souvislosti s federalizací Československa základ nové firmy (s celostátní působností) pod názvem Slov-Air, podnik pre leteckú činnosť. Útvar Agrolet měl sídlo na Letišti Praha-Ruzyně, nově vzniklý podnik Slov-Air sídlil od vzniku na Letišti Bratislava-Ivánka. Po roce 1992, kdy Slov-Air již neprovozoval leteckou záchrannou službu, se postupně snižoval počet jeho úkolů a v roce 2001 Slov-Air ukončil činnost.\n\nK 1. lednu 1991 byl v rámci faktické federalizace Československa na základě kompetenčního zákona a delimitačního protokolu převeden na Slov-Air majetek Československých aerolinií na území Slovenska, přičemž Československé aerolinie se staly českým podnikem a Slov-Air se stal slovenským podnikem. Již v roce 1992 však Slovensko začalo projevovat s tímto rozdělením nespokojenost s tím, že dělení probíhalo v podmínkách, kdy se ještě nevědělo o zániku Československa, a že na takové dělení by dnes nemohli přistoupit. K dohodě o převodu dalšího podílu ČSA Slovensku však již nikdy nedošlo a slovenskému ultimativnímu požadavku, aby ČSA vypustily ze svého názvu Slovensko, bylo vyhověno až po dalších třech letech.\n\nSlov-Air využíval zpočátku dva vrtulníky Mil Mi-4, jeden stroj Mil Mi-1 a také vojenský vrtulník Mil Mi-8. Středně těžké vrtulníky Mil Mi-8 byly většinou využívány ke stavebně montážním pracím. Vzhledem k tomu, že vojenské stroje nebyly často k dispozici, měl Slov-Air v letech 1971 až 1973 vrtulník Mil Mi-8 pronajatý od východoněmeckého Interflugu. Od dubna 1970 slouží u Slov-Airu také jeden vrtulník PZL SM-2. Kvůli nedostatku letecké techniky nakupoval Slov-Air od roku 1973 nové vrtulníky. V roce 1973 se tak ve službě objevují první vrtulníky Mil Mi-8 a od roku 1974 také nové lehké stroje Mil Mi-2. Vrtulníky byly používány pro stavebně montážní práce, geofyzikální průzkum, vztyčování stožárů vysokého napětí a pro další činnosti, ale největší význam vrtulníků Slov-Airu se projevil se vznikem letecké záchranné služby v Československu v roce 1987.\n\nO vybudování systému organizované letecké záchranné služby na území Československé socialistické republiky se začalo uvažovat teprve v roce 1977. Federální ministerstvo vnitra, ministerstvo zdravotnictví a Ústav národního zdraví začali shromažďovat informace o provozu letecké záchranné služby v ostatních evropských zemích. Pozornost byla soustředěna především na počet a zaměření letů, ale sbíraly se informace také o stanovištích a vrtulnících letecké záchranné služby.\n\nLetecká záchranná služba zahájila na území Československa činnost oficiálně 1. dubna 1987 v 7:15. Jednalo se o zkušební provoz pro oblast Prahy a Středočeského kraje. Pražský Ústav národního zdraví vyčlenil pro leteckou záchrannou službu zdravotnický personál, Letecká správa Federálního ministerstva vnitra poskytla vrtulníky a Československá státní pojišťovna zajistila finanční krytí projektu. První etapa zkušebního provozu probíhala do 30. května 1987 a zjišťovala ji Letecká správa Federálního ministerstva vnitra, druhá etapa probíhala od 15. července do 30. září 1987 a chod letecké záchranné služby zajišťoval státní podnik Slov-Air.\n\nSystém letecké záchranné služby byl v Československu vybudován mezi lety 1987–1992. Státní podnik Slov-Air zajišťoval svými vrtulníky provoz letecké záchranné služby na téměř všech stanicích letecké záchranné služby. Výjimku tvořily pouze stanice Kryštof 06 v Hradci Králové, Kryštof 13 v Českých Budějovicích, Kryštof 16 v Trenčíně, Kryštof 17 v Havlíčkově Brodě a Kryštof 18 v Liberci, kde sloužily vrtulníky jiných subjektů. Po roce 1992 převzaly provoz na všech stanicích soukromé společnosti nebo jiné státní subjekty.\n\n\n\n\n\n"}
{"id": "788087", "url": "https://cs.wikipedia.org/wiki?curid=788087", "title": "Prienai (okresní město)", "text": "Prienai (okresní město)\n\nPrienai (česky zastarale \"Prény\") je (v pořadí podle velikosti 6. ze 13 v kraji) okresní město na jihu Kaunaského kraje na jihu Litvy, po obou stranách Němenu. Leží 39 km na jih od krajského města Kaunas, 98 km na západ od Vilniusu. Větší část města je na levém břehu Němenu, na pravém břehu je jen čtvrť Paprienė, ve které je okresní nemocnice a domov důchodců. Přes řeku ve městě vede jeden most dálnice (nedokončené - většina má zatím jen charakter rychlostní nebo dokonce jen krajské silnice) A16/E28. Ve městě je dřevěný katolický kostel Zjevení Kristova (postaven r. 1750, oblastní muzeum, kulturní centrum, pošta (PSČ: LT-59100), gymnázium Žiburio, střední škola Revuonos, základní školy Ąžuolo, Nemuno, zvláštní škola, škola mládeže, veřejná knihovna Justina Marcinkevičiuse, je zde bronzový pomník Kęstutisovi (z roku 1937 - sochař K. Ausiejus; obnovený 1990, sochař G. Kamarauskas), hradiště \"Butlerio pilis\", městský park \"Revuonos parkas\". Ve městě jsou zbytky budov jedněch z největších tehdejších papíren v Litvě z 18. - 19. století. Zachoval se vodní kolový mlýn, postavený v 19. století na místě bývalého Prienajského hradu a dvora. Směrem k Birštonu kromě výše uvedené dálnice vede i asfaltová stezka pro cyklisty a pro pěší. Od okrajů města začíná ChKO \"Nemuno kilpų regioninis parkas\" (regionální park meandrů Němenu).\n"}
{"id": "788092", "url": "https://cs.wikipedia.org/wiki?curid=788092", "title": "Velká tichomořská odpadková skvrna", "text": "Velká tichomořská odpadková skvrna\n\nVelká tichomořská odpadková skvrna (: \"Great Pacific Garbage Patch\" či \"Pacific Trash Vortex\") je místo zvýšené koncentrace mořského odpadu, který se zde nahromadil v severním tichomořském koloběhu.\n\nSkupina ochránců životního prostředí navrhla v září 2017 prohlášení této oblasti za nový stát – Soustroví odpadků (\"The Trash Isles\"). \n\nAnglický název je v českých médiích překládán jako \"Velký pacifický odpadkový pás\", \"Velký pacifický odpadkový flek\", \"Velká tichomořská odpadková skvrna\" nebo \"Tichomořský odpadkový vír.\" \n\nSkvrna se nachází zhruba mezi 135. a 155. stupněm západní délky a 35. až 42. stupněm severní šířky. Její celková plocha je kolem 1,6 milionu čtverečních km (tj. více než čtyřnásobek rozlohy Německa a srovnatelné s velikostí Mongolska nebo Íránu). Přesné vymezení jejích hranic je problematické, protože záleží na tom, jakou koncentraci odpadků v mořské vodě lze považovat za problematickou. V zásadě se za součást skvrny považuje ta část oceánu, kde je koncentrace odpadu větší než průměr. \n\nSkvrna se skládá především z malých úlomků různých plastů a chemických kalů. Není viditelná ze satelitních snímků, vzhledem k tomu, že plast a kal přejímají barvu oceánu, ve kterém plavou. \n\nNa základě měření z léta roku 2015 studie odhadla, že z celkových 1,1-3,6 bilionu kusů plastu je z 94 % tvořeno mikroplasty. Z hlediska hmotnosti, která se odhaduje na 79 000 tun (rozptyl 45-129 tisíc tun), ovšem mikroplasty tvoří jen asi 8 %, zbytek je tvořeno většími kusy. Přes 3/4 celkové hmotnosti tvoří kusy větší než 5 cm. Zhruba polovinu tvoří plasty pocházející z rybářského průmyslu. \n\nPřestože tichomořské pole plastů je největší, není jediné – plasty mořské proudění koncentruje do pěti velkých oblastí a odhaduje se (podle expedicí v letech 2007-2013), že dohromady obsahují kolem 270 000 tun odpadu (na severotichomořskou 36 %), přičemž 3/4 hmotnosti tvoří plasty o velikosti nad 20 cm (mikroplasty mají podíl 13 % hmotnosti a 93 % počtu částic). Pravděpodobně je to odpad z lodí. Většina plastů ale končí v hlubině.\n\nPlasty se fotodegradací rozpadají na menší a menší kousky a v důsledku toho vstupují umělé látky do potravního řetězce prostřednictvím živočichů, kteří se živí planktonem a přirozeně nedokážou při filtraci vody odlišit částečky plastů od částeček planktonu. Následně se tak plasty mohou dostávat potravním řetězcem do tkání vyšších živočíchů včetně člověka, kde se mohou zabudovávat do tkání a způsobovat jejich záněty. Biochemicky jsou plasty považovány za inertní a neměly by představovat nebezpečí, problémem jsou ovšem zbytkové látky, případně látky, které na sebe mikroplasty jsou schopné navázat – ty se pak mohou v tělech živočichů vylučovat a způsobovat reprodukční problémy nebo působit rakovinotvorně. Výzkum vlivu mikroplastů zvláště na lidské zdraví je nicméně teprve v počátku. \n\nVětší části plastů zase končí v žaludcích větších živočichů, kde zabírají místo a živočich pak hyne na podvýživu – podle odhadů je tímto způsobem ohroženo 86% druhů mořských želv, 44% druhů mořských ptáků a 43% druhů mořských savců. \n\nProstřednictvím plovoucího odpadu rovněž může docházet k šíření invazivních druhů (příkladem jsou mechovky Bryozoa, které byly na plastech dopraveny k břehům Floridy, kde se šíří na úkor původních druhů). \n\nV mnoha oblastech je koncentrace plastů až sedmkrát větší než koncentrace zooplanktonu. Obavy vzbuzují především chemické látky, které se z plastů mohou vyloučit, zejména polychlorované bifenyly, bisfenol a deriváty polystyrenu. \nVědecké výzkumy zjistily, že u některých ryb z této oblasti je narušena produkce hormonu estradiolu.\n\nSkupina aktivistů navrhla v září 2017 prohlášení znečištěné oblasti za území nového státu s názvem \"The Trash Isles\", tj. Soustroví/Ostrovy odpadků. Připravili i pasy nebo bankovky nového státu v měně \"Debris\" (smetí), které zobrazují zvířata mezi odpadky. \n\nAktivisté již zažádali o uznání nového státu OSN. Internetovou petici na podporu jeho vzniku a ochranu oceánů podepsalo 241 tisíc lidí. \n\nPokud by nový stát vznikl, členské země OSN by se na řešení tun plovoucího odpadu musely začít podílet.\n\n\nVlajka nového státu je tvořena dvěma vodorovnými pruhy, bílým a modrým symbolizující vodu, v níž plave zelená, častečně potopená plastová lahev.\n\n"}
{"id": "788096", "url": "https://cs.wikipedia.org/wiki?curid=788096", "title": "Děkanát Olomouc", "text": "Děkanát Olomouc\n\nDěkanát Olomouc je územní část Arcidiecéze Olomouc. Tvoří ho 29 farností. Děkanem je R. D. Mgr. Ladislav Švirák.\n\nVznik olomouckého děkanátu se klade již do doby biskupa Brunona ze Schauenburku, v roce 1864 byl však děkanát zrušen a farnosti podřízeny přímo olomouckému ordinariátu. Roku 1952 byly vytvořeny děkanáty Olomouc - město a Olomouc - venkov, roku 1993 byl vytvořen současný děkanát olomoucký.\n\n"}
{"id": "788097", "url": "https://cs.wikipedia.org/wiki?curid=788097", "title": "Viktor Konovalenko", "text": "Viktor Konovalenko\n\nViktor Sergejevič Konovalenko (11. března 1938, Gorkij, Rusko, SSSR – 20. února 1996, Nižnij Novgorod), byl sovětský hokejový brankář. Byl hráčem Torpedo Gorkij a členem sovětského reprezentačního týmu.\n\nSe sovětským týmem Konovalenko získal dvě olympijské zlaté, osm zlatých medailí z mistrovství světa (1963–1968, 1970 a 1971), a sedm zlatých medailí z mistrovství Evropy (1963–1968 a 1970). Také získal bronz na mistrovství světa 1961 a dvě stříbrné medaile na mistrovství Evropy (1961, 1971). Po ukončení kariéry pracoval jako trenér brankářů a později jako ředitel Torpedo Gorkij.\n\nJeho jméno nese sportovní aréna v Nižném Novgorodě (\"Konavalenko Sports Palace\") a jedna z ulic v Nižním Novgorodu. Roku 2007 byl Konovalenko uveden do Síně slávy IIHF.\n\n"}
{"id": "788098", "url": "https://cs.wikipedia.org/wiki?curid=788098", "title": "Vladimir Myškin", "text": "Vladimir Myškin\n\nVladimir Semjonovič Myškin (* 19. června 1955, Kirovo-Čepeck, Rusko, SSSR) je bývalý sovětský hokejový brankář. Byl brankářem týmu HC Dynamo Moskva a sovětského národního hokejového týmu v 70. a 80. letech.\n\nBěhem své kariéry v sovětské lize byl jedním z nejlepších brankářů. 11. února 1979 ho vybral trenér Viktor Tichonov na rozhodující utkání v Challenge Cupu proti výběru National Hockey League. Myškinovi se podařil shutout a Sověti vyhráli 6:0.\n\nO pár měsíců později v roce 1980 vyhrál svůj první ze šesti titulů mistra světa a Evropy. Myškin nahradil Treťjaka po první třetině ve slavném zápase proti USA na ZOH v Lake Placid 1980. Tým USA vyhrál zápas 4-3, Sověti získali stříbro.\n\nV roce 1981 byl členem týmu, který vyhrál Kanadský pohár (jediný případ, kdy Kanada nedokázala vyhrát turnaj).\nMá bronzovou medaili z mistrovství světa 1985 a zlato z roku 1986 na domácím ledě v Moskvě.\n\nNásledující rok byl nahrazen mladším brankáři. Dnes je Myškin trenérem brankářů v EV Zug.\n\n\n"}
{"id": "788101", "url": "https://cs.wikipedia.org/wiki?curid=788101", "title": "Herbert Tobias", "text": "Herbert Tobias\n\nHerbert Tobias (14. prosince 1924 v Dessau - 17. srpna 1982 v Hamburku) byl německý fotograf, v padesátých letech se proslavil jako módní fotograf. Zvlášť umělecky cenné jsou jeho portréty, ruské snímky z druhé světové války a jeho fotografie mužů s homosexuální tematikou.\n\nHerbert Tobias, syn puškaře z Dessau, byl autodidakt a naučil se ve věku deseti let fotografovat a později i vyvolávat. Původně se chtěl stát hercem, ale tomu zabránila časná smrt jeho otce roku 1936. Pracoval jako zeměměřič, pak byl roku 1942 povolán do wehrmachtu a poslán na východní frontu, kde vznikly jeho první významné snímky. Krátce před koncem války dezertoval, dostal se do amerického zajetí, odkud byl propuštěn koncem roku 1945.\n\nPak krátce pracoval jako herec u kočovné společnosti. V roce 1948 se seznámil s civilním zaměstnancem americké armády a zamiloval se do něj. Odešli spolu do Paříže. Ve francouzském hlavním městě potkal Tobias známého německého fotografa Willyho Maywalda, pro kterého pracoval jako retušér, a ten mu poskytl první kontakty do světa módy. Roku 1953 vyšly první Tobiasovy práce v časopisu Vogue. Ve stejném roce vystoupil proti razii v pařížské homosexuální scéně, byl vykázán z Francie a vrátil se do Heidelbergu. Od října 1953 vycházely jeho snímky v německých časopisech a o měsíc později vyhrál mezi 18000 účastníky první místo v soutěži o titulní snímek \"Frankfurter Illustrierten Zeitung\".\n\nPřestěhoval se do Berlína a tam se také konala v listopadu 1954 jeho první samostatná výstava. Díky zveřejňování svých snímků v mnoha renomovaných časopisech se stal od roku 1956 známým v německé módní branži. Jeho kontakty do světa módy a filmu vedly v dalších letech ke vzniku mnoha portrétů, např. Hildegard Knef, Zarah Leander, Valeska Gert, Amanda Lear, Klaus Kinski, Tatjana Gsovsky, Jean-Pierre Ponnelle, Andreas Baader nebo Nico.\nOd roku 1960 se stále obtížněji podřizoval disciplíně módního světa, a proto vznikalo stále méně prací. Roku 1966 se opět přiklonil k herectví a vytvořil role v divadle i ve filmu.\n\nV roce 1969 se přestěhoval do Hamburku a jen díky finanční podpoře svých přátel a několika zakázkám, kdy vytvořil obálky gramofonových desek, se mohl „držet nad vodou“.\n\nOd roku 1972 vycházely jeho práce v časopisech pro homosexuály, nejvíce v časopise him applaus.\nV roce 1981 se konaly v Amsterdamu a Berlíně velmi respektované výstavy jeho díla. Toto pozdní uznání a plánování vydání fotografické publikace ho podnítily k systematickému utřídění a popsání starých negativů.\nV únoru 1982 těžce onemocněl a 17. srpna téhož roku zemřel jako jedna z prvních obětí AIDS v Německu. Jeho hrob na hamburském hlavním hřbitově byl prohlášen roku 2007 hamburským senátem čestným hrobem.\n\nSvou fotografickou pozůstalost odkázal Berlínské galerii (Landesmuseum für moderne Kunst, Fotografie und Architektur).\n\n"}
{"id": "788105", "url": "https://cs.wikipedia.org/wiki?curid=788105", "title": "Finnair", "text": "Finnair\n\nFinnair Oyj (švédsky \"Finnair Abp\") je největší finská letecká společnost a šestá nejstarší letecká společnost na světě, sídlí ve městě Vantaa a hlavní základnu má na letišti v Helsinkách. V roce 2010 přepravila přes 7 milionů lidí, v roce 2015 to bylo 10 milionů do 60 evropských, 13 asijských a 4 severoamerických destinací. Jedná se o jednu z nejbezpečnějších leteckých společností, od roku 1963 neměla žádnou smrtelnou nehodu. V zimě 2016 zaměstnávala společnost 4 817 lidí.\n\nSpolečnost byla založena 1. listopadu 1923 v Helsinkách pod názvem \"Aero O/Y\". Jméno \"Finnair\" začala používat v roce 1953, oficiálně však až v roce 1968. Největší podíl na vlastnictví (55,8 %) má finská vláda. V únoru 2012 však oznámila, že chce svůj podíl snížit pod 50 %.\n\nFlotila společnosti Finnair se neustále zvětšuje, v roce 2012 čítala 66 letounů, v říjnu 2017 76, přičemž dalších 12 bylo objednáno. Průměrné stáří flotily bylo (v říjnu 2017) 9,3 let:\n"}
{"id": "788108", "url": "https://cs.wikipedia.org/wiki?curid=788108", "title": "Mária Szabóová", "text": "Mária Szabóová\n\nMária Szabóová (10. října 1926 - ???) byla slovenská a československá bezpartijní politička, poslankyně Slovenské národní rady a Sněmovny národů Federálního shromáždění za normalizace.\n\nPo provedení federalizace Československa usedla v lednu 1969 do Sněmovny národů Federálního shromáždění. Nominovala ji Slovenská národní rada, kde rovněž zasedala. Ve federálním parlamentu setrvala do konce funkčního období, tedy do voleb roku 1971.\n\n"}
{"id": "788110", "url": "https://cs.wikipedia.org/wiki?curid=788110", "title": "Near Nadir", "text": "Near Nadir\n\nNear Nadir je studiové album, na kterém hráli Ikue Mori, Mark Nauseef, Evan Parker a Bill Laswell. Album vyšlo 24. října 2011 pod značkou Tzadik Records. Výkonným producentem alba byl John Zorn.\n\nVšechny skladby napsali Ikue Mori, Mark Nauseef, Evan Parker a Bill Laswell.\n"}
{"id": "788115", "url": "https://cs.wikipedia.org/wiki?curid=788115", "title": "Yutyrannus", "text": "Yutyrannus\n\nYutyrannus („opeřený tyran“) byl rod tyranosauroida, který žil před asi 126 miliony let (v období spodní křídy, geologické stupně barrem až apt) na území dnešní provincie Liao-ning v severovýchodní Číně (souvrství Yixian). \"Yutyrannus\" patřil mezi opeřené dinosaury, a je tak největším prokazatelným opeřeným živočichem vůbec (při dospělé délce 7,5 až 9 metrů a hmotnosti v rozmezí 1,1 až 1,4 tuny).\n\nDosud byli objeveni tři jedinci tohoto druhu, jeden dospělý a dvě mláďata. Mohli tvořit \"rodinnou\" smečku, protože jejich fosilie byly objeveny v těsné asociaci. Otisky primitivního vláknitého peří o délce 15 až 20 cm byly objeveny na různých částech těla všech tří exemplářů, mohli tedy být opeření dokonce na celém těle. Zkameněliny jsou velmi dobře zachované a umožňují detailní výzkum anatomie tohoto dinosaura. Protože se jedná o vzdáleného příbuzného mnohem mladšího druhu \"Tyrannosaurus rex\", je možné, že i obří severoamerický teropod byl alespoň na některých částech těla opeřený. V současnosti je považován za zástupce čeledi Proceratosauridae. Dospělec měřil na délku 9 metrů a vážil podle odhadů asi 1,4 tuny (lebka byla dlouhá přes 90 cm), mláďata měřila zhruba 4 až 6 metrů a vážila kolem 500 až 600 kilogramů (jejich lebky byly dlouhé 80 a 63 cm).\nJutyranové žili v poměrně hustě zalesněném prostředí s relativně chladným klimatem, kdy průměrné roční teploty dosahovaly jen zhruba 10 °C. V zimě zde byl pravděpodobně sníh a led, se kterým se tito teropodi (stejně jako další dinosauři i jiní živočichové) museli vypořádat. Dokládají to letokruhy na zkamenělých kmenech tehdejších jehličnanů i výzkum izotopů kyslíku v sedimentech souvrství Yixian.\n\nJaký tělesný pach tento teropod za svého života vydával, už se nejspíš nikdy nedozvíme, protože ve fosilním záznamu se molekuly pachů nezachovávají. Existuje ale hypotetická možnost, že bychom podobnou informaci mohli získat analýzou velmi dobře dochovaných vzorků fosilií v budoucnosti.\n\n\n"}
{"id": "788116", "url": "https://cs.wikipedia.org/wiki?curid=788116", "title": "Július Szaniszló", "text": "Július Szaniszló\n\nJúlius Szaniszló, též Gyula Szaniszló (* 28. února 1937), byl slovenský a československý politik maďarské národnosti, bezpartijní poslanec Slovenské národní rady v 60. letech a Sněmovny národů Federálního shromáždění za normalizace.\n\nVe volbách roku 1964 se stal poslancem Slovenské národní rady. Patřil mezi 11 etnických Maďarů zvolených toho roku do SNR.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve federálním parlamentu setrval do konce funkčního období, tedy do voleb roku 1971.\n\n"}
{"id": "788123", "url": "https://cs.wikipedia.org/wiki?curid=788123", "title": "ThyssenKrupp Marine Systems", "text": "ThyssenKrupp Marine Systems\n\nThyssenKrupp Marine Systems (TKMS) je německý koncern sdružující výrobce válečných a civilních lodí, ponorek a dalšího vybavení. Koncern vznikl sloučením společností ThyssenKrupp a Howaldtswerke-Deutsche Werft (HDW), nyní ho tvoří společnosti HDW, Kockums, Emder Werft und Dockbetriebe a Blohm + Voss. Má též podíl z řeckých loděnicích Hellenic Shipyards. Koncern je významným dodavatelem německého námořnictva, kterému dodává fregaty třídy \"Brandenburg\" (typ 123), třídy \"Sachsen\" (typ 124), včetně nejnovětšího typu 125. Staví též různé typy válečných lodí rodiny MEKO či ponorky vybavené pohonem nezávislým na přístupu atmosférického vzduchu, například Typ 209, Typ 212A, Typ 214, třídy \"Gotland\" či třídy \"Collins\".\n"}
{"id": "788129", "url": "https://cs.wikipedia.org/wiki?curid=788129", "title": "Glinesova přehrada", "text": "Glinesova přehrada\n\nGlinesova přehrada, také známá jako Horní Elwžská přehrada, byla postavena roku 1927 21 kilometrů po proudu od ústí řeky Elwha do úžiny Juana de Fucy v americkém státě Washington. Jednalo se o 64 metrů vysokou betonovou klenbovou přehradu, která vytvářela Millsovo jezero.\n\nJelikož postrádala rybí přechody, představovala překážku pro tahy anadromních ryb, jako jsou lososovití, při cestě za 48 kilometry horního toku řeky a 48 kilometry jejích přítoků. Kdysi povodí řeky poskytovalo útočiště 400 tisícům dospělých jedinců ve více než 110 kilometrech říčního ekosystému. V dnešní době se každý rok do vod řeky vrací pouhé 4 tisíce lososovitých ryb.\n\nZákon z roku 1992 pověřil federální vládu zakoupením zdejší vodní elektrárny k jejímu vyřazení z provozu a zboření celé přehrady, aby bylo obnoveno životní prostředí anadromních ryb.\n\nV září 2011 projekt obnovy ekosystému řeky Elwha odstartoval a kromě Glinesovy přehrady byla zbořena i nedaleká Elwžská přehrada. Celý projekt má trvat dva a půl až tři roky. Po demolici přehrady byla oblast dřívějšího Millsova jezera znovu osázena rostlinami a jeho břehy byly zajištěny k zabránění erozi a urychlení ekologické obnovy.\n"}
{"id": "788132", "url": "https://cs.wikipedia.org/wiki?curid=788132", "title": "Toshiba AC100", "text": "Toshiba AC100\n\nToshiba AC100 (v Japonsku pod názvem Dynabook AZ) je netbook od firmy Toshiba postavený na platformě Nvidia Tegra verze 2. Má tedy dvoujaderný procesor ARM Cortex-A9 MPCore z rodiny ARMů. Prodává se s operačním systémem Android, ale je možné na něj nainstalovat i jiné linuxové systémy. Například jej oficiálně podporuje linuxová distribuce Ubuntu.\n\n\n"}
{"id": "788134", "url": "https://cs.wikipedia.org/wiki?curid=788134", "title": "Sýček", "text": "Sýček\n\nSýček je český název pro dva rody sov:\n\n\nDále se může jednat o zastaralý název pro některou z těchto sov:\n\n"}
{"id": "788137", "url": "https://cs.wikipedia.org/wiki?curid=788137", "title": "Bulharsko na Letních olympijských hrách 1988", "text": "Bulharsko na Letních olympijských hrách 1988\n\nBulharsko na Letních olympijských hrách 1988 v Soulu reprezentovalo 171 sportovců, z toho 104 mužů a 67 žen. Nejmladší účastnicí byla Deljana Vodeničarova (14 let, 336 dní), nejstarším účastnicí byla Anelija Večernikova-Nuneva (36 let, 87 dní). Reprezentanti vybojovali 35 medailí, z toho 10 zlatých, 12 stříbrných a 13 bronzových.\n\n"}
{"id": "788152", "url": "https://cs.wikipedia.org/wiki?curid=788152", "title": "Tom James", "text": "Tom James\n\nTom James, MBE (* 11. března 1984, Cardiff, Spojené království) je britský veslař. Byl členem posádky čtyřky bez kormidelníka, která na olympijských hrách 2008 a 2012 získala zlatou medaili. Je též mistrem světa z roku 2011 na čtyřce bez kormidelníka.\n\n"}
{"id": "788153", "url": "https://cs.wikipedia.org/wiki?curid=788153", "title": "Satan 550", "text": "Satan 550\n\nSatan 550 je český motocykl, vyráběný od roku 1929 pražskou strojírenskou firmou Šikýř–Rott. Jeden z dochovaných exemplářů se nachází ve sbírkách Národního technického muzea v Praze.\n\nMotocykl nebyl vyráběn sériově, ale pouze dílensky na zakázku po předchozí objednávce. Byl inzerován jako robustní vozidlo konstruované s ohledem na špatný stav československých komunikací.\n\n"}
{"id": "788155", "url": "https://cs.wikipedia.org/wiki?curid=788155", "title": "Ödön von Horváth", "text": "Ödön von Horváth\n\nÖdön von Horváth (9. prosince 1901, Sušak, Rijeka – 1. června 1938, Paříž) byl německy píšící dramatik a spisovatel, který pocházel z Rakouska-Uherska.\n\nNarodil se v rodině maďarského šlechtice a rakousko-uherského diplomata Dr. Edmunda Josefa von Horvátha (1874-1950) a jeho německé ženy Marie Hermine (rozené Prehnal, 1882-1959). Dětství prožil v místech otcova diplomatického působení, tedy v Bělehradě, Budapešti, Bratislavě, Vídni a v Mnichově. Navštěvoval školy s různými vyučovacími jazyky, němčinou i maďarštinou.\n\nV roce 1918 pobývala rodina v Bratislavě a v Budapešti, kde je zastihl konec války. Po válce odcestoval ke strýci do Vídně, aby složil maturitu. Pak odešel do Mnichova, kde dva roky studoval na univerzitě divadelní vědu, filozofii i germanistiku. V roce 1923 se vrátil k rodičům, kteří měli dům v hornobavorském Murnau, a věnoval se psaní. Dalšího roku odešel do Berlína.\n\nZde nejprve publikoval krátké texty, později zařazené do sbírky \"Sportmärchen\". První drama \"Na krásné vyhlídce\" (drama morálky, lásky a lidské důstojnosti) napsal v roce 1926. Sympatizoval s Německou ligou pro lidská práva. Pro svou kritičnost byl považován za levicově smýšlejícího člověka.\n\nPrvní úspěch slavil se svou \"lidovou\" hrou \"Povídky z Vídeňského lesa\" (Geschichten aus dem Wiener Wald), inspirovanou Johannem Nepomukem Nestroyem a tradicí vídeňských lidových her. Po nástupu fašismu v Německu uprchl nejprve do Rakouska, pak do Československa a nakonec do Paříže. Zde tragicky zahynul, když na něj během bouřky spadla ulomená větev stromu.\n\n\n\n\n\n"}
{"id": "788157", "url": "https://cs.wikipedia.org/wiki?curid=788157", "title": "František Šebera", "text": "František Šebera\n\nFrantišek Šebera (28. dubna 1907 - 30.října 1985) byl český a československý politik Československé strany lidové, poslanec České národní rady a Sněmovny národů Federálního shromáždění za normalizace.\n\nK roku 1971 se uvádí coby vedoucí odboru dopravy ONV Jindřichův Hradec.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v březnu 1971. Do federálního parlamentu ho nominovala Česká národní rada, kde rovněž zasedal dodatečně (od listopadu 1969). Ve federálním parlamentu setrval až do konce funkčního období, tedy do voleb v roce 1971. Ve volbách roku 1971 byl zvolen znovu do ČNR, kde setrval až do konce volebního období, tedy do roku 1976.\n\n"}
{"id": "788159", "url": "https://cs.wikipedia.org/wiki?curid=788159", "title": "Flat Assembler", "text": "Flat Assembler\n\nFlat Assembler (FASM) je volný a otevřený víceprůchodový assembler, vytvořený Tomaszem Grysztarem. Fasm je napsán na principu stejný zdroj, stejný výstup, disponuje nevelkými rozměry a velmi vysokou rychlostí kompilace. Má bohatou a výstižnou makro–syntaxi dovolující automatizovat množství rutinních úkolů. Jsou podporovány jak objektové formáty, tak i formáty spustitelných souborů. To ve většině případů dovoluje se obejít bez linkeru. V ostatních případech je třeba pomocné linkery, protože tyto nejsou rozšiřovány spolu s fasm.\n\nKromě základního souboru instrukcí procesoru a koprocesoru fasm podporuje soubory instrukcí MMX, SSE, SSE2, SSE3, SSSE3, SSE4.1, SSE4.2, SSE4a, AVX a 3DNow!, a také EM64T a AMD64 (včetně AMD SVM a Intel SMX).\n\nKompilace programu v fasm se skládá ze dvou stadií: předzpracování a sestavování.\n\nVe stadiu předzpracování se otevírají všechna makra, symbolické konstanty, zpracovávají se směrnice předzpracování. Na rozdíl od stadia sestavování se předzpracování provádí pouze jednou. Mísení obou stadií, předzpracování a sestavování, je rozšířená chyba začátečníků.\n\nVe stadiu sestavování se specifikuje adresa označení, zpracovávají se dohodnuté pokyny, otevírají se cykly a generuje se přesně program. Fasm je víceprůchodový assembler, který dovoluje vytvářet některé optimalizace, například generování krátkého přechodu na označení místo dlouhého. V době průchodu nemůže kompilátor vždy vyčíslit termíny v předpisech podmínek. V tomto případě dělá nějaký výběr a snaží se kompilovat další. Díky tomu, že adresy označení, vyčíslených na N průchodu se využívají na N+1 průchodu, je tento proces obvykle schůdný.\n\nJsou využívány zápisy pokynů Intel syntax. Jediný existující rozdíl od formátu používaného v jiných assemblerech (MASM, TASM v režimu společně s MASM) je, že význam paměťové buňky se vždy označuje jako codice_1 a prosté codice_2 označuje adresu (to znamená pořadové číslo) paměťové buňky. To dovoluje obejít se bez klíčového slova codice_3. Také v fasm se při konkretizaci rozměru operandu namísto codice_4 se píše jednoduché codice_5, namísto codice_6 — codice_7 atd. Není dovoleno používat několik hranatých závorek v jednom operandu, obrazně místo codice_8 je nutné psát codice_9. Tyto změny syntaxe přispěly k více uniformnímu a lehce čitelnému kódu.\n\nPříklad programu Windows «Hello, world!», který provádí toto spojení s funkcí codice_10 a následně se ukončí:\nNebo take: \n\nSložitější varianta s upřesněním sekcí v PE-souboru:\nPříklad jednoduchého programu ve formátu .COM:\nPříklad jednoduchého programu ve formátu ELF:\nS pomocí příkazu codice_11 lze vytvořit následující formáty výstupní souborů:\n\n\nDefiniční soubor podporující zvýraznění syntaxe fasm se dodává spolu se základním kompletem Vim. Využití \"fasm\" podporují mnohé specializované IDE, například RadASM, WinAsm Studio, Fresh (speciálně projektovaný pod fasm) atd.\n\n"}
{"id": "788160", "url": "https://cs.wikipedia.org/wiki?curid=788160", "title": "Anna Ševčíková", "text": "Anna Ševčíková\n\nAnna Ševčíková (25. července 1922 - ???) byla slovenská a československá bezpartijní politička, poslankyně Slovenské národní rady a Sněmovny národů Federálního shromáždění za normalizace.\n\nPo provedení federalizace Československa usedla do Sněmovny národů Federálního shromáždění. Mandát nabyla až dodatečně v květnu 1970. Nominovala ji Slovenská národní rada, kde rovněž zasedala. Ve federálním parlamentu setrvala do konce funkčního období, tedy do voleb roku 1971.\n"}
{"id": "788161", "url": "https://cs.wikipedia.org/wiki?curid=788161", "title": "Halloween II (film, 2009)", "text": "Halloween II (film, 2009)\n\nHalloween 2 nebo také Halloween II, H2: Halloween II je americký hororový film z roku 2009. Jde o pokračování \"Halloweenu\" z roku 2007 a je částečně remakem stejnojmenného filmu z roku 1981 \"Halloween 2\". Jeho režisérem je Rob Zombie.\n\nPoté, co Laurie Strodeová, mladší sestra psychopatického masového vraha Michaela Myerse, unikla před smrtí zastřelením Michaela, neustále zažívá noční můry, kde má vize o střetnutí s Michaelem. Je si jistá, že Michael je mrtvý. Rodiče má taky mrtvé, žije se svou nejlepší kamarádkou Annie a jejím otcem šerifem Brackettem. Blíží se nechtěný 31. říjen a město Haddonfield si připomíná řádění Michaela, který je od minulého roku po masakru nezvěstný kvůli neschopné policii. Nikdo tedy neví, jestli se jeho krvavé řádění ve městě nebude opakovat. Dr. Samuel Loomis, který Laurie tenkrát zachránil vydává svou knihu, kde se o Michaelovi a jeho příbuzných zmiňuje. S tím ovšem nejsou šerif Brackett a Laurie spokojeni. Až po opětovných krvavých vraždách je Laurie unesena Michaelem, který chce dokončit to, co začal.\n\nLaurie je uvězněna Michaelem v malé chatrči obklíčenou policií. Její život je ve velkém nebezpečí. Na místo taky přijíždí, svou knihou neúspěšný a šerifem Brackettem nechtěný, Dr. Loomis, který stojí o to ihned Laurie vysvobodit. Otázkou však je, zdali to dokáže…\n\n\n"}
{"id": "788163", "url": "https://cs.wikipedia.org/wiki?curid=788163", "title": "Národní centrum kosmického výzkumu", "text": "Národní centrum kosmického výzkumu\n\nNárodní centrum kosmického výzkumu ( ) je francouzská vládní kosmická agentura. Založena byla roku 1961 tehdejším prezidentem Francie Charlesem de Gaulle, sídlo ředitelství je v Paříži. Podléhá ministrům obrany a vědy a výzkumu.\n\nSoustřeďuje se na zajištění přístupu do vesmíru, vědecký výzkum vesmíru, vývoj kosmických technologií a podporu jejich civilního i vojenského využití.\n\nProvozuje kosmodrom Guyanské kosmické centrum v Kourou ve Francouzské Guyaně. V letech 1965–1967 využívala kosmodrom Hammaguir v Alžírsku. K vypouštění kosmických sond a družic používá kromě vlastních nosných raket Ariane také nosiče jiných agentur. Od počátku 80. let 20. století disponovala vlastní skupinou kosmonautů, ti však v letech 1998–2002 přešli do sboru astronautů Evropské kosmické agentury.\n\n"}
{"id": "788172", "url": "https://cs.wikipedia.org/wiki?curid=788172", "title": "Esperantský klub", "text": "Esperantský klub\n\nEsperantský klub či klub esperantistů (v esperantu \"Esperanto-klubo\", \"Esperantista klubo\") je spolek mluvčích jazyka esperanto (tzv. esperantistů). Na rozdíl od celostátního esperantského svazu či mezinárodní esperantské organizace svou činnost esperantský klub obvykle geograficky omezuje na určitou obec či územní celek. Esperantské kluby tvoří už od vzniku esperanta základ esperantského hnutí, i když v poslední době se tato situace začala měnit díky možnosti okamžité a bezprostřední komunikace nabízené sítí internet.\n\nEsperantské kluby se vzájemně odlišují řadou vlastností:\n\nNejstarší esperantský klub byl založen v Norimberku 18. února 1885, tedy ještě před zveřejněním jazyka esperanto (1887) – původně byl totiž založen jako klub příznivců jazyka volapük, než jeho valné shromáždění v roce 1888 pod vlivem Leopolda Einsteina jednohlasně rozhodlo k přechodu na esperanto. Norimberský klub začal také v říjnu 1889 vydávat vůbec první esperantský časopis \"La Esperantisto\".\n\nNásledující seznam uvádí esperantské kluby založené v letech 1887-1895, tedy v prvních devíti letech existence esperanta (v závorkách jména zakladatelů):\n\n\nNa konci roku 1904 však existovaly již jen tři z těchto klubů, a sice kluby v Uppsale, Petrohradu a Oděse. Jiné z nich se dočkaly někdy i jen několika měsíců trvání, jako tomu bylo například u skupiny v Remeši, kterou utvořili mladí žáci místního lycea.\n\nPrvní esperantský klub v českých zemích byl založen v roce 1901 v Brně. Mezi zakladateli byli poslanec Josef Hybeš a redaktor Dělnických listů Karel Pelant. Šlo současně i o první esperantský klub na území celého Rakouska-Uherska. Pražský esperantský klub byl založen v roce 1902, jeho spoluzakladatelem byl Stanislav Kostka Neumann.\n\nDnes je v Česku činných kolem 30 esperantských klubů nebo kroužků, které vydávají časopisy, pořádají kongresy, letní tábory a mnohé další akce.\n\n\n"}
{"id": "788174", "url": "https://cs.wikipedia.org/wiki?curid=788174", "title": "Basketbal na Letních olympijských hrách 1960", "text": "Basketbal na Letních olympijských hrách 1960\n\nTurnaj se odehrál v rámci XVII. olympijských her ve dnech 26. 8. – 10. 9. 1960 v Římě.\n\nTurnaje se zúčastnilo 16 mužstev, rozdělených do čtyř čtyřčlenných skupin. První dva postoupili do semifinále, které hrálo ve dvou skupinách z nichž nejlepší dva celky postoupili do finálové skupiny ve které se hrálo o medaile. Mužstva, která skončila v základních skupinách na třetím a čtvrtém místě hrála o 9. - 16. místo. Olympijským vítězem se stal popáté celek USA.\n\n1. USA \n2. SSSR \n3. Brazílie \n"}
{"id": "788176", "url": "https://cs.wikipedia.org/wiki?curid=788176", "title": "Bulharsko na Letních olympijských hrách 1992", "text": "Bulharsko na Letních olympijských hrách 1992\n\nBulharsko na Letních olympijských hrách 1992 v Barceloně reprezentovalo 138 sportovců, z toho 87 mužů a 51 žen. Nejmladší účastnicí byla Snežana Christakieva (15 let, 140 dní), nejstarším účastníkem byl Anton Manolov (42 let, 349 dní). Reprezentanti vybojovali 16 medailí, z toho 3 zlaté, 7 stříbrných a 6 bronzových.\n"}
{"id": "788177", "url": "https://cs.wikipedia.org/wiki?curid=788177", "title": "Galgaguta", "text": "Galgaguta\n\nGalgaguta je obec v Maďarsku v župě Nógrád.\n\nRozkládá se na ploše 15,89 km² a v roce 2010 zde žilo 642 obyvatel.\n"}
{"id": "788179", "url": "https://cs.wikipedia.org/wiki?curid=788179", "title": "Feed Me's Big Adventure", "text": "Feed Me's Big Adventure\n\nFeed Me's Big Adventure je první studiové album Britského Drum and Bassového hudebníka Jona Gooche. Obsahuje hity jako je \"The Spell\" nebo \"Grand Theft Ecstasy\".\n"}
{"id": "788180", "url": "https://cs.wikipedia.org/wiki?curid=788180", "title": "Jarmila Šikolová", "text": "Jarmila Šikolová\n\nJarmila Šikolová (12. října 1924 – ???) byla česká a československá politička Komunistické strany Československa, poslankyně České národní rady a Sněmovny národů Federálního shromáždění na počátku normalizace. Po roce 1970 odstavena z veřejných funkcí.\n\nK roku 1969 se uvádí původním povoláním jako úřednice, bytem Mšeno nad Nisou. Absolvovala sklářsko-obchodní školu a dálkově dle údajů k roku 1969 studovala VŠE v Praze, obor zahraniční obchod. V době nástupu do parlamentu pracovala jako uvolněná předsedkyně Závodního výboru ROH podniku \"Jablonex\". Byla též členkou KOR a Celozávodního výboru KSČ.\n\nPo provedení federalizace Československa usedla v lednu 1969 do Sněmovny národů Federálního shromáždění. Do FS ji nominovala Česká národní rady, kde rovněž zasedala. Ve federálním parlamentu setrvala do září 1970, kdy rezignovala na svůj mandát v ČNR a ztratila tím i křeslo ve FS. Po invazi vojsk Varšavské smlouvy do Československa ji severočeský Krajský výbor KSČ i Ústřední výbor Komunistické strany Československa zařadil na seznam „představitelů a exponentů pravice“. V té době je uváděna jako uvolněná předsedkyně ZV ROH, Jablonex PZO.\n\n"}
{"id": "788181", "url": "https://cs.wikipedia.org/wiki?curid=788181", "title": "Martin Christopher", "text": "Martin Christopher\n\nMartin Christopher (*14. prosince 1977 Vancouver, Kanada) je kanadský herec, který je především známý díky roli Kevina Markse v seriálu \"Hvězdná brána\". Společně s Amandou Tappingovou a Gary Jonesem hrál ve všech třech sérií \"Hvězdné Brány\". Jde o jednoho z těchto tří, kteří si zahráli v obou závěrečných sériích \"StarGate: Stargate SG-1\" (\"Bez konce\"), \"Stargate Atlantis\" (\"Nepřítel před branami\"). Všichni tři se také objevili v pilotním díle \"Stargate Universe\" (\"Vzduch, část 1\").\n\n\n"}
{"id": "788185", "url": "https://cs.wikipedia.org/wiki?curid=788185", "title": "Františka Šimegová", "text": "Františka Šimegová\n\nFrantiška Šimegová (23. března 1923 – 2000) byla slovenská a československá bezpartijní politička, poslankyně Slovenské národní rady a Sněmovny národů Federálního shromáždění za normalizace.\n\nVe volbách roku 1964 se stala poslankyní Slovenské národní rady. Profesí byla dělnice. Zasedala ve výboru pro národnosti SNR.\n\nPo provedení federalizace Československa usedla v lednu 1969 do Sněmovny národů Federálního shromáždění. Nominovala ji Slovenská národní rada. Ve federálním parlamentu setrvala do konce funkčního období, tedy do voleb roku 1971.\n"}
{"id": "788186", "url": "https://cs.wikipedia.org/wiki?curid=788186", "title": "Vladimír Šimek", "text": "Vladimír Šimek\n\nVladimír Šimek (* 20. května 1936 Babí) byl český a československý agronom a politik Československé strany lidové, za normalizace poslanec České národní rady, Sněmovny národů a Sněmovny lidu Federálního shromáždění a ministr bez portfeje ČSR.\n\nAbsolvoval Střední zemědělskou školu technickou a pracoval jako technik školního statku Police nad Metují. V letech 1961–1962 byl zaměstnancem podniku \"Východočeské drůbežářské závody\". V období let 1962–1970 zastával post vedoucího farmy Teplice nad Metují (k roku 1969 se profesně zmiňuje coby vedoucí farmy chovu drůbeže a krůt \"Drůbežářských závodů\" v Jaroměři). V roce 1967 dostudoval Vysokou školu zemědělskou v Praze. Od roku 1970 pracoval v podniku \"Drůbežářství Xaverov\", přičemž od roku 1976 zde byl ředitelem. Angažoval se v Československé straně lidové. Koncem 60. let se uvádí jako předseda MO ČSL, člen zemědělské komise při Okresním výboru ČSL a předseda Krajského výboru ČSL. K roku 1986 se uvádí jako bývalý předseda Okresního výboru ČSL a stávající předseda Krajského výboru ČSL pro Východočeský kraj. Absolvoval ústřední politickou školu ČSL. Zasedal v předsednictvu Ústředního výboru ČSL a v Ústředním výboru Národní fronty. Bylo mu uděleno Vyznamenání Za vynikající práci.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Po volbách v roce 1971 přešel do Sněmovny lidu (volební obvod Východočeský kraj). Poslanecké křeslo ale získal až dodatečně v říjnu 1973 po doplňovací volbě poté, co zemřel dosavadní poslanec Antonín Pospíšil. Mandát obhájil ve volbách v roce 1976 (obvod Dvůr Králové nad Labem), volbách v roce 1981 a volbách v roce 1986. Ve funkci poslance zažil sametovou revoluci a po ní v lednu 1990 rezignoval na poslanecký post v rámci procesu kooptace do Federálního shromáždění.\n\nSvoji politickou kariéru završil koncem 80. let i vládní pozicí. V červnu 1986 byl jmenován členem české vlády Josefa Korčáka, Ladislava Adamce a Františka Pitry jako ministr bez portfeje. Na postu setrval do června 1990.\n\n"}
{"id": "788191", "url": "https://cs.wikipedia.org/wiki?curid=788191", "title": "Žižma", "text": "Žižma\n\nŽižma neboli Žižma I je řeka 1. řádu v Litvě, v Žemaitsku v okrese Šiauliai, levý přítok řeky Venta, do které ústí naproti vsi Rekčiai, 8,5 km severoseverozápadně od města Kuršėnai, 269,0 km od jejího ústí do Baltského moře. Pramení u vsi Medlaukė, 6 km jihovýchodně od města Tryškiai. Teče zpočátku severně, potom východně, až k rybníku \"Raganių tvenkinys\" (40,8 ha), který je ve tvaru písmene J stočený k severu, jeho hráz je 1,1 km od ústí Žižmy do Venty. Průměrný spád je 174 cm/km.\n\n\n"}
{"id": "788194", "url": "https://cs.wikipedia.org/wiki?curid=788194", "title": "Josef Šimon (politik)", "text": "Josef Šimon (politik)\n\nJosef Šimon (10. března 1921 Medlešice – 18. prosince 2003 Praha) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace a člen vlád České socialistické republiky i Československa.\n\nAbsolvoval obchodní akademii v Chrudimi, od roku 1941 pracoval v ČKD. Po osvobození vystudoval Vysokou školu obchodní v Praze. Od roku 1948 působil na KV KSČ v Praze, kde byl šéfem oddělení průmyslu a obchodu. V letech 1950-52 byl podnikovým ředitelem firmy Auto-Praga, patřící do státního podniku Tatra. V letech 1958-62 byl podnikovým ředitelem Škodových závodů v Plzni, mezi lety 1966-69 řídil podnik Auto-Škoda v Mladé Boleslavi.\n\nZastával četné stranické a státní posty. XIV. sjezd KSČ ho zvolil za člena Ústředního výboru Komunistické strany Československa. XV. sjezd KSČ ho ve funkci potvrdil. V letech 1969–1971 byl ministrem průmyslu České socialistické republiky ve vládě Josefa Kempného a Josefa Korčáka, v letech 1971–1974 ministrem hutnictví a těžkého průmyslu ČSSR (též oficiálně ministr hutnictví a strojírenství) v první vládě Lubomíra Štrougala a druhé vládě Lubomíra Štrougala a v letech 1974–1981 místopředsedou československých vlád (druhá vláda Lubomíra Štrougala a třetí vláda Lubomíra Štrougala). Zároveň působil jako vedoucí československé delegace a předseda stálé komise RVHP pro strojírenství.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969. Do federálního parlamentu ho nominovala Česká národní rada, kde rovněž zasedal. Mandát ve FS získal i ve volbách roku 1971 (volební obvod Středočeský kraj) a volbách roku 1976 (obvod Mladá Boleslav) a ve federálním parlamentu zasedal až do konce funkčního období, tedy do voleb roku 1981.\n\nPak v letech 1981–1984 působil jako velvyslanec Československa v Rumunsku. V roce 1960 a 1971 mu byl udělen Řád práce, v roce 1981 Řád republiky. Po návratu z Bukurešti byl penzionován.\n\n"}
{"id": "788198", "url": "https://cs.wikipedia.org/wiki?curid=788198", "title": "Perkolátor", "text": "Perkolátor\n\nPerkolátor je typ konvice používané k vaření kávy. Název vychází ze slova perkolace, což znamená „průchod (rozpouštědla) skrz propustnou látku, zvláště za účelem extrakce rozpustné složky“.\nPři vaření kávy je rozpouštědlem voda, propustnou látkou jsou rozemletá zrna kávy a rozpustnými složkami jsou sloučeniny, která dávají kávě barvu, chuť, vůni a stimulační vlastnosti. Existují dva základní typy perkolátoru:\n\nPerkolátory bývaly velmi populární, na počátku 70. let 20. století však byly vytlačeny automatickými kávovary, později také přístrojem French press a obnoveným zájmem o espresso. V perkolátorech je káva často vystavena vyšším teplotám než při jiných způsobech přípravy, u perkolátorů druhého typu je také louhována opakovaně. Proto je tento způsob přípravy náchylnější na „přelouhování“. Při perkolaci se mohou vypařit některé těkavé sloučeniny. Při vaření je tedy cítit vůni, která pak ale zase chybí výsledné kávě. Zastánci perkolátoru si však chválí hořčejší, „jadrnější“ kávu, a tvrdí, že nevýhody této metody lze eliminovat bedlivou kontrolou procesu.\n\n"}
{"id": "788199", "url": "https://cs.wikipedia.org/wiki?curid=788199", "title": "Integrované bezpečnostní centrum", "text": "Integrované bezpečnostní centrum\n\nIntegrované bezpečnostní centrum (IBC), také Integrované bezpečnostní centrum Moravskoslezského kraje (IBC MSK), je krajské operační středisko Moravskoslezského kraje národních tísňových linek 150, 155, 156 a 158 a tísňové linky 112. Integrované bezpečnostní centrum zahájilo činnost v lednu 2011 a sloučilo činnost 15 oblastních dispečinků složek integrovaného záchranného systému v Moravskoslezském kraji. Integrované bezpečnostní centrum se nachází v městském obvodu Moravská Ostrava a Přívoz v Ostravě poblíž Městské nemocnice Ostrava.\n\nIntegrované bezpečnostní centrum je charakteristické jednotnou koordinací všech složek integrovaného záchranného systému na území Moravskoslezského kraje. Jedná se o jediné centrum v Česku, které přijímá a vyhodnocuje tísňové výzvy ze všech tísňových linek. Před spuštěním Integrovaného bezpečnostního centra byly složky integrovaného záchranného systému obsluhovány v oblasti Ostravy z Centra tísňového volání (CTV), které již fungovalo na principu obsluhy všech tísňových linek. Ostatní okresy však disponovaly samostatnými dispečinky pro obsluhu integrovaného záchranného systému. Otevřením Integrovaného bezpečnostního centra došlo ke zkvalitnění vyhodnocování tísňových výzev a efektivnějšímu využití všech posádek.\n\nV současné době tak Integrované bezpečnostní centrum koordinuje činnost posádek Zdravotnické záchranné služby Moravskoslezského kraje, Hasičského záchranného sboru Moravskoslezského kraje, Policie České republiky a Městské policie Ostrava. V areálu Integrovaného bezpečnostního centra má své sídlo ředitelství Městské policie Ostrava a jsou zde umístěny výjezdové skupiny zdravotnické záchranné služby. K dispozici je 31 dispečerských pracovišť, osm je určeno pro Hasičský záchranný sbor Moravskoslezského kraje, 10 pracovišť je určeno pro Zdravotnickou záchrannou službu Moravskoslezského kraje a dalších 10 pro Policii České republiky a Městská policie Ostrava má k dispozici tři pracoviště. Celkové náklady na realizaci Integrovaného bezpečnostního centra činily 679 milionů korun, 92 % částky hradila Evropská unie a na zbytku částky se podílelo Ministerstvo vnitra České republiky, Moravskoslezský kraj a Statutární město Ostrava.\n\n"}
{"id": "788205", "url": "https://cs.wikipedia.org/wiki?curid=788205", "title": "Drienov", "text": "Drienov\n\nDrienov je obec na Slovensku v okrese Prešov. Na rozloze katastrálního území 20,26 km² žije obyvatel.\n\nObec leží v Košické kotlině mezi Prešovem a Košicemi v údolí řeky Torysa. Z větší části odlesněný povrch je tvořen mírně zvlněnou pahorkatinou a rovinou s nadmořskou výškou v rozmezí 209 až 324 m n. m., střed obce je ve výšce 226 m n. m. Území je tvořeno mladšími třetihorními a čtvrtohorními sedimenty. Z půdních typů se vyskytují nivní ilimerizované a hnědozemí půdy. Lesní porost je ve východní části a je tvořen duby, buky, habry a břízami. \n\nHranice obce Drienov probíhá na jihu a západě řekou Torysa. Obec sousedí s katastrálním územím obcí Šarišské Bohdanovce a Lemešany na jihu, Obišovce, Ličartovce a Drienovská Nová Ves na západě, Obcí Petrovany na severu a Mirkovce na východě. \n\nArcheologické nálezy dokládají osídlení v době železné a trvalé osídlení od 9. století. První písemná zmínka o obci je z roku 1284, kde je uváděná jako Sumus. Obec vlastnil rod Abovců, kteří před rokem 1297 si zde postavili hrad jako centrum jejich panství. Hrad byl v roce 1575 dobyt Turky a zbořen. Obec vznikla spojením Drienova s obcí Židov (Šidov) v 15. století nebo v rozmezí 17. až 18. století. Do konce 19. století byli majiteli Andrássyové. V roce 1427 v Drienově byla placena daň z 10 port a v Židově z 40 port. V roce 1787 bylo v obci 112 domů s 845 obyvateli a v roce 1828 v 140 domech žilo 1055 obyvatel. Hlavní obživou bylo zemědělství a také hrnčířství v místní cihelně. \n\nŽidov je poprvé zmiňován v roce 1288 jako Sydopotok a v roce 1317 obdržením trhového práva. \n\nNázev obce je uváděm v maďarštině jako Sumus, Somos. Pod slovenským názvem je zmiňován v roce 1305 v listině krakovského knížete Vladislava. Předpokládá se, že název vznikl odvozením od názvu křovinatého stromu dřínu, slovensky drieň čili drienka. \n\n\nNa území obce se nachází Národní přírodní rezervace Gýmešský jarok, která je ve správě státní ochrany přírody v Prešově. Chráněná oblast byla vyhlášená v roce 1981 a rozkládá se na ploše 20,62 ha.\n"}
{"id": "788206", "url": "https://cs.wikipedia.org/wiki?curid=788206", "title": "Židovský hřbitov v Třebívlicích", "text": "Židovský hřbitov v Třebívlicích\n\nŽidovský hřbitov v Třebívlicích se nachází severovýchodně od obce Třebívlice, a to asi 1,2 kilometru od náměstí, v remízku uprostřed vinic soukromé společnosti.\n\nZaložen byl asi v roce 1867 a na celkové ploše 665 m se nachází kolem stovky povětšinou poničených náhrobních kamenů. Pohřbívalo se zde do 30. let 20. století. Hřbitov byl poničen během druhé světové války a následně i za minulého režimu. Historie třebívlické židovské obce není dosud do detailu zpracovaná. Pan doktor \"Bedřich Lederer\" z Lovosic, který pro Hugo Golda v roce 1933 zpracovává heslo „Lovosice“, věnuje třebívlické obci poměrně marginální pozornost zmínkou, \"že nikdy nebyla nijak početná\". Faktem zůstává, že podle matričních zápisů umírá v Třebívlicích již \"v roce1820\" manželský pár rodiny Nalos (52 a 54 let), a o čtyři roky později dokonce \"pětaosmdesátiletý\" pan David König. Ti všichni se tedy museli narodit ještě v polovině 18. století. Samozřejmě nevíme, zda rodičům z Třebívlic, nebo se sem dostávají teprve později – například z Libochovic, kde obě příjmení zaznamenáváme také.\n\nHřbitov ovšem takto starý není. Založen údajně 1867. Listinný doklad zatím nenalezen, ale tomuto datu odpovídá a nasvědčuje i první zápis v novějších třebívlických matrikách zemřelých, učiněný k datu \"23. srpna 1868\".  Do té doby místní Židé pohřbívali zejména v Čížkovicích a Libochovicích.\n\nPoslední obřad zde proběhl roku 1941 (tento údaj ovšem není zcela ověřen), přestože místní židovská obec, jež byla založena v roce 1857, se z důvodu úbytku členů rozpustila už v roce 1924. Po devastaci z dob nacistické okupace, období zanedbání během socialismu i prvních patnácti let po jeho pádu začaly první opravy a údržba areálu až v roce 2004. \n\n\n"}
{"id": "788208", "url": "https://cs.wikipedia.org/wiki?curid=788208", "title": "Synagoga v Třebívlicích", "text": "Synagoga v Třebívlicích\n\nBudova bývalé synagogy, ve 20. letech 20. století proměněné v křesťanský kostel, se nachází v jihovýchodní části obce Třebívlice v okrese Litoměřice. v Ústeckém kraji. Třebívlická synagoga je evidována na seznamu nemovitých kulturních památek České republiky. Kromě samotné sakrální stavby je památkově chráněna též protilehlá drobná modlitebna a dvě ohradní zdi, jedna z nich s brankou.\n\nSynagoga byla vybudována v roce 1860 v novorománském slohu na místě někdejší dřevěné synagogy z 18. století. V západní části synagogy se nacházela ženská patrová galerie, pod níž byla v malé místnosti rituální lázeň mikve. Ke svému původnímu účelu sloužila až do roku 1924. Od roku 1927 náležela sboru Církve československé husitské. Od 90. let je opuštěná.\n"}
{"id": "788210", "url": "https://cs.wikipedia.org/wiki?curid=788210", "title": "Projekt Venus", "text": "Projekt Venus\n\nProjekt Venus (v anglickém originále \"The Venus Project\") je organizace, kterou založil americký multidisciplinární vědec a filozof, sociolog, architekt, designér, sociální inženýr, pedagog a futurolog Jacque Fresco s cílem vylepšit společenské uspořádání pomocí tzv. ekonomiky založené na zdrojích (Resource Based Economy). Systém ekonomie založené na zdrojích se snaží propojit dlouhodobě samostatně udržitelná města s dlouhodobě udržitelnými hodnotami, energetickou efektivností, kolektivními farmami, s řízením využívání obnovitelných přírodních zdrojů a vyspělou automatizací a robotizací.\n\nProjekt získal své jméno podle města Venus na Floridě; zde se poblíž jezera Okeechobee nachází výzkumné centrum \"Projektu Venus\", jež tvoří deset staveb, které navrhl Fresco a které mj. slouží jako konkrétní ukázka Frescovy architektury.\n\nV roce 2006 vznikl film o životě a díle Jacquea Fresca „Budoucnost podle designu“ (režie W. Gazecki).\n\n\"Projekt Venus\" začali realizovat Jacque Fresco a bývalá portrétistka Roxanna Meadows ve Venusu na Floridě (USA) v roce 1975. \nTento projekt má dvě části: první s názvem „Budoucnost podle designu / Future by Design“ a druhou: neziskovou organizaci „Venus Project Inc. / Global Cybervisions Inc.“.\nProjekt Venus byl založen jako snaha ukázat světu, že společnost dokáže fungovat i bez peněžního systému, který je původcem většiny problémů dnešní doby (násilí motivované penězi, války, znečišťování prostředí, otroctví obyvatelstva rozvojových zemí, hlad apod.). Jako lidstvo disponujeme technologiemi, kterými jsme schopni zajistit dostatek \"všeho\" pro každého. Jedinou překážkou uvedení těchto technologií do praxe je sociálně ekonomická stavba naší společnosti (neboli peníze). Projekt Venus se snaží o stavbu kompletního soběstačného města dle návrhu Jacquea Fresca řízeného automatizovaným systémem (počítačovým algoritmem). Namísto finančního systému Fresco navrhuje systém ekonomie založené na zdrojích, což je ekonomie, ve které je veškerý průmysl provozován v závislosti na zdrojích planety, potřebách lidstva a životním prostředí. V této ekonomii by byla životní úroveň každého člověka na planetě srovnatelná s životní úrovní dnešních velmi bohatých lidí.\n\n\"Projekt Venus\" je založen na efektivní produkci a poskytování volného přístupu k ní, bez nutnosti zaměstnání jako způsobu získávání oběživa. Ke zjišťování nabídky a poptávky nejsou používány peníze a cenový systém, ale přímé digitální sledování poptávky lidí a nabídky automatizovaného průmyslu. Města jsou navržena jako organismus, schopný přenášet data počítačovou sítí a produkty soustavou vlaků, automatické městské hromadné dopravy a potrubní pošty. Průmysl i města jsou navržena k efektivnímu využívání změřené nosné kapacity prostředí a tedy odstranění nedostatku, který by si jinak vyžádal zavedení systému práce, odměn, oběživa a cen.\n\n\"Projekt Venus\" často čelí kritice ekonomů, kteří jej viní z opomíjení problému ekonomické kalkulace. Projekt Venus však není centrálně řízen ani netrpí problémem vzácnosti. Projekt Venus nemá trh více či méně nedostatkového zboží, ale spíše decentralizovaný fond zboží průběžně produkovaného podle přiměřeně naddimenzované a zároveň velmi variabilní výrobní kapacity. Nejde tedy o další ekonomickou či politickou ideologii, ale o důsledné využívání možností současných automatizačních a digitálních technologií podobným způsobem, jak tomu je dnes v menší míře v některých japonských továrnách.\n\nEkonomové však čelí ze strany \"Projektu Venus\" stejně ostré kritice, kvůli propagaci zastaralých metod organizace výroby a motivace lidí, které vedou k poklesu životní úrovně, stresu, duševním poruchám, nerovnoměrné koncentraci bohatství, motivaci lidí ke zločinu, materialisticky zaměřené kultuře a podobně. \"Projekt Venus\" odmítá jakoukoliv formu oběživa a peněz jako prostředek, který neřeší problém nedostatku (ekonomické vzácnosti) a postupně podřizuje svému vlivu veškeré oblasti lidského života.\n\nExistuje možná souvislost \"Projektu Venus\" a nebezpečí technokratických systémů a také nebezpečí tzv. tragédie obecní pastviny (\"tragedy of the commons\"). Garrett Hardin na začátku své eseje Tragédie obecní pastviny zmiňuje problémy, které nelze řešit technickými prostředky. Vztahuje se k nim i samotný podtitul práce \"Populační problém nemá technické řešení, nýbrž vyžaduje zásadní změny ve společenských zásadách\".\n\nPodle zastánců filosofie Projektu Venus možnost technokracie nehrozí, automatizované systémy musí být totiž navrženy jako maximálně jednoduché, odolné a schopné se samy udržovat nebo vyměnit v případě poruchy. V současné době tomu brání peněžní systém, který nutí výrobce zavádět provizorní řešení a lidskou práci kvůli krátkodobé návratnosti investic do výroby. Projekt Venus bývá proto přirovnáván spíše ke kosmickému a armádnímu inženýrství, které mají jiné priority, než tržní produkty.\nDále, Fresco propaguje celostní praktickou koncepci vzdělání, které umožní civilizaci udržovat i vybudovat po technické, sociální a kulturní stránce efektivněji, než je tomu dnes například po přírodních katastrofách. Lze očekávat, že v budoucnu se budou zaměstnání a obory vyvíjet, obměňovat a nahrazovat ještě rychleji, než dnes. Proto Fresco klade důraz na vzdělání v podobě vědce-generalisty a promlouvá proti přílišné specializaci.\n\nNa problém tragédie obecní pastviny odpovídá Projekt Venus zásadou všeobecného a neustálého průzkumu stavu a nosné kapacity prostředí (od satelitů po mikrosenzory, tzv. \"chytrý prach\"). Propracovaná dopravní infrastruktura navíc umožní využívat kapacitu prostředí na mnohem větším území a nepřetěžovat nejbližší oblasti. Podstatným faktorem je také neexistence potřeby sociálního zabezpečení ani osobního zisku, která by lidi motivovala prostředí zatěžovat nadměrným využíváním. \"Projekt Venus\" využívá efektu, který popsal již psycholog Abraham Maslow ve své Hierarchii potřeb. Lidské potřeby jsou sestaveny do hierarchie nebo pyramidy. Jakmile jsou nižší potřeby uspokojeny, část lidí se přesouvá na vyšší úroveň. Nižší úrovně jsou materiálně náročné, avšak omezené. Nad nimi převládají potřeby spíše společenského, osobního a intelektuálního rázu, které materiálně a tedy ekonomicky náročné nejsou. Z materiálního hlediska tedy neplatí, že by lidské potřeby byly nekonečné.\n\nK populačnímu problému se vztahuje standardní model demografické revoluce, který způsobuje stabilní pokles populace, jakmile dojde ke zvýšení životní úrovně, jak se tomu dnes děje v evropské populaci. Populace se vyvíjí podle toho, jak významnou roli zastává manuální lidská práce. V zemích tzv. třetího světa je role lidské práce značná, v průmyslových oblastech již méně. V modelu Projektu Venus je nedobrovolná práce považována za plýtvání, neboť stroje dokáží lidskou práci nahradit a předčit v každém ohledu. Lze předpokládat, že Projekt Venus populační problém může vyřešit. Podstatná část práce J. Fresca se zabývá vlivem prostředí na lidské chování. Design prostředí za účelem odstranění příčin sociálně-patologických kulturních jevů je neoddělitelným aspektem Projektu Venus.\n\n\"Projekt Venus\" byl prezentován ‒ jakožto možné řešení globálních problémů ‒ v dokumentárním filmu \"\" (2008) a také v první polovině filmu \"\" (2011). Film \"Zeitgeist: Addendum\" měl premiéru 2. října 2008 na 5. ročníku filmového festivalu \"Artivist\" v Los Angeles, kde získal nejvyšší ocenění. Tento film byl následně (4. října 2008) zveřejněn zdarma na serveru Google Video. Po uvedení tohoto filmu byla založena také organizace Zeitgeist Movement, a to s cílem podporovat právě \"Projekt Venus\". Hnutí \"Zeitgeist\" fungovalo jako aktivistické křídlo \"Projektu Venus\". Nicméně v dubnu 2011 se \"Projekt Venus\" s hnutím \"Zeitgeist\" formálně rozešel, neboť se už necítil být tímto hnutím dále plně reprezentován.\n\n"}
{"id": "788211", "url": "https://cs.wikipedia.org/wiki?curid=788211", "title": "Synagoga v Roudnici nad Labem", "text": "Synagoga v Roudnici nad Labem\n\nBývalá synagoga v Roudnici nad Labem se nachází v severní části města Roudnice nad Labem, necelých 700 metrů od vlakového nádraží, v Havlíčkově ulici čp. 273. Částečně stojí na místě starší synagogy a v pořadí tak jde o třetí synagogu ve městě a zároveň o jedinou dochovanou. Postavena byla v letech 1852 až 1853 v novorománském slohu. Ke svému účelu byla využívána až do druhé světové války. V poválečném období byla krátce využívána jako sklad a v roce 1953 přestavěna na internát střední školy, přičemž došlo k rozdělení hlavního modlitebního sálu na dvě podlaží. Budova byla využívána jako sídlo firem a k roku 2012 se v jejím areálu nachází restaurace Maják.\n\nVybavení synagogy se nedochovalo a zmizela i většina zdobných prvků.\n"}
{"id": "788212", "url": "https://cs.wikipedia.org/wiki?curid=788212", "title": "Mezotel", "text": "Mezotel\n\nMezotel je tenká vrstva buněk vystýlající některé dutiny lidského organismu.\n\nMezotel pochází z embryonálních buněk mezodermu, který lemuje coelom v zárodku. Buňky se pak vyvíjí a vytvoří epitelovou tkáň.\n\nMezotel je jednoduchý dlaždicový epitel, který kryje povrchy umožňující transport plynů či kapalin a tvoří výstelku různých tělních dutin. Mezotel spolu s tenkou vrstvou pojivové tkáně tvoří tzv. serózu. Serózu najdeme v dutině hrudní (pleura), břišní (peritoneum) a v srdci (perikard).\nTato tenká lesklá blána také obklopuje mužské vnitřní pohlavní orgány (lat. \"tunica vaginalis testis\" - serózní obal varlete) a pokrývá vnitřní reprodukční orgány žen (lat. \"tunica serosa uteri\" - serózní obal dělohy). Mezotel, popř. serózu dělíme na viscerální a parietální.\n\nParietální mezotel se vztahuje k vnitřní části stěny tělesných dutin, zatímco viscerální pokrývá orgány. Příkladem může být pleura u plic. Pohrudnice je parietální pleura a pokrývá hrudní dutinu. Poplicnice přechází na plíce a je tak pleurou viscerální.\nDalším příkladem je už zmíněné peritoneum, jejíž parietální forma vystýlá břišní stěnu a viscerální pobřišnice kryje orgány břišní dutiny, tedy např. žaludek, střeva, slezinu, játra.\n\nV pobřišniční dutině, jednoduchý dlaždicový epitel redukuje tření mezi viscerálními orgány produkováním tekutin a tekutiny také transportuje. V kardiovaskulárním systému, mezotel umožňuje přenos tekutin, živin a metabolitů skrz kapilární stěny. V plicích je mezotel efektivním prostředkem pro výměnu plynů a transport přes tenkostěnné kapiláry a alveoly.\n\nBuňky mezotelu jsou citlivé a dokážou tak vnímat a odpovídat na signály. Vylučují glykosaminoglykany a detergent (povrchově aktivní činidlo), což umožňuje tělu chránit se před infekcí a rozšiřováním nádorů. Syntetizují a sekretují rozmanité spektrum mediátorů v reakci na vnější signály, které hrají důležitou roli v regulaci zánětlivých, imunitních a tkáňových odpovědích.\nMezotel také vylučuje plazminogen, který odstraňuje usazeniny fibrinu. \n\nMezoteliom je onemocnění, při kterém se buňky mezotelu stávají abnormálními a nekontrolovatelně se rozdělují. Mohou napadnout a poškodit jiné tkáně. Rakovinné buňky mohou také metastazovat ze svého původního místa do jiných částí těla. Mezoteliom je nádor vznikající většinou z pohrudnice, ale vzácně i z pobřišnice či osrdečníku. Více než 90% případů mezoteliomu je spojeno s azbestem. Vdechnutá azbestová vlákna poškozují plíce a dávají vznik nemoci zvané azbestóza a tím mohou způsobit vznik nádorového procesu v buňkách pleury. Proces vzniku mezoteliomu je velice dlouhý. Mezoteliom může vzniknout až s odstupem několika desítek let po dlouhodobějším kontaktu s azbestem.\n\nJak mezoteliom roste, začnou vznikat klinické projevy nemoci, které jsou dost podobné atypickému zápalu plic. Člověk může být dušný a unavený, bude mít suchý dráždivý kašel. Navíc se může vyskytovat bolest na hrudi, která má tzv. pleurální charakter, vyznačující se nestálou bolestí měnící se při dýchání. Při nádechu se zhoršuje a při výdechu mizí. Buňky nádoru mohou navíc do pohrudniční dutiny vylučovat tekutinu. Ta se v pohrudniční dutině začne hromadit a bude utlačovat příslušnou plíci, což bude mít za následek dušnost. Pokročilé formy nemoci se budou projevovat příznaky typickými pro pokročilé nádorové stavy obecně – ztráta hmotnosti, noční pocení a nechutenství.\n\nNormálně mezotel vylučuje plazminogen odstraňující usazeniny fibrinu. Při chirurgických zákrocích může dojít k poškození mezotelu a začne se hromadit fibrin, což způsobuje srůsty. Tyto srůsty, pokud se vyskytují v břiše, mohou způsobit střevní zácpu či ženskou neplodnost a nebo mohou v hrudníku poškodit funkci srdce a plic.\n"}
{"id": "788213", "url": "https://cs.wikipedia.org/wiki?curid=788213", "title": "Elitserien 2011/2012", "text": "Elitserien 2011/2012\n\nSezóna 2011/2012 byla 37. sezónou Švédské ligy ledního hokeje. Mistrem se stal tým Brynäs IF.\n\nPozn. Nejlépe umístěné týmy po základní části si svého soupeře pro čtvrtfinále mohly vybrat. Jako první volil vítěz základní části a měl na výběr z týmů na 5. až 8. pozici, po něm volil druhý tým, atd.\n\n\n\n\nKvalserien se zúčastnilo šest týmů: poslední dva celky Elitserien, nejlepší tři týmy po základní části HockeyAllsvenskan 2011/2012 a vítěz Förkvalserien (tj. předkola baráže, kterého se zúčastnil 4. až 7. tým základní části Hockeyallsvenskan). Týmy se utkaly dvoukolově každý s každým.\n\n██Nominovali se do Elitserien 2012/2013\n\n██Hráli v HockeyAllsvenskan 2012/2013\n\n Oficiální stránky ligy\n"}
{"id": "788214", "url": "https://cs.wikipedia.org/wiki?curid=788214", "title": "Synagoga v Bílině", "text": "Synagoga v Bílině\n\nSynagoga v Bílině se nachází v centrální části města Bílina, asi 150 metrů severovýchodně od náměstí, v Teplické ulici č. 116. Vznikla v roce 1895 přestavbou staršího obytného domu a bohoslužby se zde konaly do roku 1938. Tehdy bylo rovněž zničeno vybavení synagogy. V poválečném období budova opět získala svůj obytný charakter. Někdejší funkci budovy bylo možno rozpoznat podle dílčích fragmentů na její fasádě. Ta byla charakteristická neomítnutými cihlami. Budova někdejší synagogy byla dlouho opuštěna a chátrala, až v roce 2011 započala její oprava a přestavba na obytný dům. Její součástí však je i zateplení budovy, které skryje zmíněnou fasádu.\n\n"}
{"id": "788220", "url": "https://cs.wikipedia.org/wiki?curid=788220", "title": "Aloe perfoliata", "text": "Aloe perfoliata\n\nAloe perfoliata je sukulentní, poléhavá, jednoděložná rostlina z čeledi asfodelovité. Vyskytuje se výhradně v Kapsku v Jihoafrické republice.\n\nDruh \"Aloe perfoliata\" byl dříve známý jako Aloe mitriformis. Vzhled této rostliny je proměnlivý v závislosti na okolním prostředí, a proto různé skupiny obyvatelstva měly za to, že se jedná o odlišné druhy rostlin. Jihoafrický Národní ústav Biodiverzita (SANBI) nyní uznává, že dříve známé druhy jako jsou \"Aloe mitriformis\", \"Aloe distans\", \"Aloe comptonii\", \"Aloe albispina\" a \"Aloe flavispina\" patří do jednoho druhu - \"Aloe perfoliata\".\n\nV přirozeném prostředí má \"Aloe perfoliata\" dlouhé, poléhavé, větvené stonky, dorůstající délky do 2 metrů a rozrůstající se po zemi a po skalách. Koncové části stonků bývají vzhůru zvednuté a zakončené růžicí listů. Listy jsou dužnaté, na okraji s drobnými, bílými, neškodnými ostny.\nTento druh má v závislosti na podmínkách okolního prostředí velmi variabilní vzhled, proto je jeho identifikace někdy obtížná. U rostlin rostoucích na přímém slunci jsou listy uspořádané v těsných růžicích a namodralé, zatímco ve stínu jsou zelené, v rozvolněných růžicích. V suchém prostředí mají listy červenou barvu a jsou často dovnitř zkroucené.\n\nKvěty jsou červené, uspořádané v dlouze stopkatých, klasovitých květenstvích kulovitého až šišticovitého tvaru.\nNa rozdíl od většiny příbuzných druhů, které kvetou v zimě, tento kvete v létě.\n\nDruh \"Aloe perfoliata\" je endemitem oblasti Kapska v Jihoafrické republice. Vyskytuje se zejména v provincii Západní Kapsko, drobnější arely jsou však i v provinciích Severní a Východní Kapsko. Roste nejčastěji ve skupinách na skalních výchozech v suchomilné vegetaci známé jako fynbos.\nObvykle se nacházejí ve skupinách na kamenných a skalních výčnělcích. Ačkoliv dávají přednost plochým skalnatým stanovištím, není neobvyklé vidět je růst zavěšené na svislých skalních stěnách.\n\nVelmi tuhý a kompaktní druh, dobře vypadající na skalnatých svazích a stěnách. Snadno přežije horká léta, ale i sníh v zimě, tudíž přežívá i v mírném pásmu. Odvodněné skalky jsou ideálním místem pro růst, kde mohou pokrývat velké a nevzhledné plochy. Jsou také populární v suchých zahradách, protože kvetou v létě (na rozdíl od většiny jiných druhů aloe). Snadno se množí stonkovými řízky.\n\n"}
{"id": "788225", "url": "https://cs.wikipedia.org/wiki?curid=788225", "title": "Martin Palouš", "text": "Martin Palouš\n\nMartin Palouš (* 14. října 1950 Praha) je český diplomat, pedagog, v letech 2011–2012 ředitel Knihovny Václava Havla, za normalizace signatář Charty 77, bývalý československý politik, po sametové revoluci poslanec Sněmovny lidu Federálního shromáždění za Občanské fórum, od roku 2018 člen Rady ÚSTR.\n\nPo maturitě na SVVŠ Budějovická roce 1968 vystudoval na Karlově univerzitě chemii, filozofii a sociální vědy. Byl jedním z prvních signatářů Charty 77 a v roce 1986 působil jako její mluvčí. V listopadu 1989 byl zakládajícím členem Občanského fóra. Profesně je k roku 1990 uváděn jako člen Koordinačního centra OF Praha.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 45 – Karlovy Vary-Sokolov, Západočeský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do konce funkčního období, tedy do svobodných voleb roku 1990. Ve FS byl členem Výboru pro zahraniční věci.\n\nV rámci Občanského fóra patřil ke skupině pražských aktivistů, kteří trvali na zachování OF coby širokého hnutí bez atributů politické strany a ideologického vymezování. Během roku 1990 se tato skupina dostávala do rozporu s představiteli pravice okolo Václava Klause i pravicově orientovanými regionálními předáky OF. Na hostivařském sněmu Občanského fóra 13. října 1990 kandidoval Palouš na předsedu OF a jeho protikandidátem byl Václav Klaus. Palouš byl považován za hlavního favorita. Nakonec ale poměrem 115 ku 52 hlasům zvítězil Klaus, který se tak stal předsedou OF.\n\nV letech 1990–1992 a znovu v období let 1998–2001 zastával funkci náměstka ministra zahraničí ČR. Od roku 1990 pracoval na Karlově univerzitě jako pedagog. V roce 1994 se stal zaměstnancem Fakulty sociálních věd (mj. jako proděkan). Od roku 1994 působil v Centru pro teoretická studia a v letech 1994–1998 zastával post předsedy Českého helsinského výboru. Překládá díla Hannah Arendtové. Od července 2006 do roku 2011 byl mimořádným a zplnomocněným velvyslancem Stálé mise České republiky při OSN v New Yorku.\n\nOd června 2011 do června 2012 působil jako ředitel Knihovny Václava Havla. Pak ho vystřídala Marta Smolíková, přičemž Palouš přešel na post ředitele zahraničních aktivit této knihovny.\n\nV dubnu 2018 byl zvolen členem Rady Ústavu pro studium totalitních režimů.\n\n"}
{"id": "788226", "url": "https://cs.wikipedia.org/wiki?curid=788226", "title": "Petr Mašek (horolezec)", "text": "Petr Mašek (horolezec)\n\nPetr Mašek (Miska * 13. března 1970 v Mladé Boleslavi) je český horolezec. Od roku 2003 do roku 2012 zdolal tři osmitisícovky.\n\nNejdříve hrál lední hokej a poté ve věku 16 let přešel k horolezectví. Začínal na skalách, postupně se ale přeorientoval na lezení ve vysokých horách. V roce 2001 absolvoval svou první expedici na osmitisícovku, když se stal součástí týmu Zdeňka Hrubého a Radka Jaroše, který se snažil o vylezení druhé nejvyšší hory světa K2. Vrchol dosažen nebyl, Mašek však vystoupil až do výšky 8000 metrů. Z Maška, Jaroše a Hrubého se stali stálí spolulezci. Třetím častým Maškovým partnerem byl Martin Minařík. Roku 2003 se Mašek, Jaroš, Hrubý a Minařík vydali znovu na K2, opět neúspěšně, připsali si však výstup na 8048 metrů vysoký Broad Peak. O rok později zdolal tento tým ve stejném složení alpským stylem vrchol Šiša Pangmy. Za tento počin byli oceněni výstupem roku ČHS. V létě roku 2005 se musel otáčet 200 metrů pod vrcholem Nanga Parbatu.\n\nDalší úspěch přišel až o pět let později. Mašek a Jaroš se vydali na expedici tentokrát s novým spolulezcem, druhým Čechem na K2 Liborem Uhrem. Jejich cílem byly vrcholy Gašerbrum I a Gašerbrum II. Jaroš a Uher úspěšně vystoupili na oba tyto vrcholy, Petr Mašek na Gašerbrum II. V dubnu a květnu 2012 podnikl s Liborem Uhrem další expedici, jejímž cílem byla sedmá nejvyšší hora světa Dhaulágirí. Všechny výstupy podniká Mašek bez použití umělého kyslíku.\n\n\n\n\n"}
{"id": "788233", "url": "https://cs.wikipedia.org/wiki?curid=788233", "title": "Okten", "text": "Okten\n\nOkten je osmiuhlíkatý alken (tedy uhlovodík s jednou dvojnou vazbou) s chemickým vzorcem CH.\n\nOkten lze vyrobit krakováním hexadekanu:\n\nCH → CH + CH.\n\nOkten má několik izomerů, jenž se liší polohou dvojné vazby a (ne)rozvětveností uhlíkového řetězce.Nejjednodušším izomerem je okt-1-en, který se používá především jako komonomer ve výrobě polyethylenu přes polymerizaci roztoku. Několik užitečných izomerů se získává dimerizací isobutenu a but-1-enu. Tyto rozvětvené alkeny se používají k alkylaci fenolů za vzniku prekurzorů detergentů.\n"}
{"id": "788235", "url": "https://cs.wikipedia.org/wiki?curid=788235", "title": "Jan Vávra", "text": "Jan Vávra\n\nJméno a příjmení Jan Vávra má více nositelů:\n\n"}
{"id": "788243", "url": "https://cs.wikipedia.org/wiki?curid=788243", "title": "Delacon", "text": "Delacon\n\nDelacon Biotechnik GesmbH je rakouská mezinárodní společnost působící v oblasti výroby krmných aditiv. Vyrábí a prodává krmná aditiva, provádí a aplikuje zemědělský výzkum a nabízí konzultace a testovací služby v oblasti snížení produkce amoniaku a optimalizace krmné dávky. Společnost začala s vývojem rostlinných krmných aditiv v roce 1980 a je největším světovým producentem a distributorem. Delacon v současné době působí ve 35 zemích po celém světě, provozuje testovací a výzkumnou stanici a provádí výzkum ve střediskách v Evropské unii.\n\nEvropská unie oznámila 15. ledna 2012 registraci nového výrobku jako schváleného zootechnického krmného aditiva pro odstavená telata. Tato regulační kategorie je omezena pro výrobky, jejichž účinky jsou testovány a dokázány skrz náročné bezpečnostní, kvalitativní a účinnostní hodnocení prováděného organizacemi jako \"European Food Safety Authority\", \"European Union Reference Laboratory\", evropskou komisí a 27 členskými státy EU. Výrobek je první rostlinný produkt na světě, který splňuje výkonnostní standardy dané regulacemi Evropské Unie.\n\nVýzkumníci Delaconu vyvinuli novou třídu rostlinných krmných aditiv v devadesátých letech minulého století, zakládajících tak výrobní standard. Delacon současně provádí a aplikuje výzkum na živých zvířatech ve výzkumných střediskách po celém světě. Výzkum se zaměřuje na redukci emisí plynů jako je čpavek, metan a sirovodíku; hodnocení krmných postupů; zlepšování produkce a ekonomiky a zlepšování podmínek v chovu zvířat. K naplnění vzrůstajících interních a externích požadavků na podmínky chovu Delacon vybudoval testovací stanici se živými zvířaty. Stanice byla otevřena v roce 2011 a zahrnuje automatické a sterilní pokoje, výkrmny pro brojlery, prostory pro nosnice, klimatické komory a laboratoř. Středisko je momentálně rozšiřováno o prostory pro ošetřování, výkrm a chov prasnic. Hlavní zaměření stanice je na hodnocení nových rostlinných substancí, aplikace výrobků a zlepšení výstupních výsledků (se zaměřením na trávení a zlepšení růstu, prevenci nemocí a redukce vlivu chovu na životní prostředí). Výzkumné středisko se nachází ve Stošíkovicích, další stanice jsou pak v Linzi a Šumperku. Další testovací studie Delaconu probíhají na universitách po celém světě.\n\n\n"}
{"id": "788245", "url": "https://cs.wikipedia.org/wiki?curid=788245", "title": "Bulharsko na Letních olympijských hrách 1996", "text": "Bulharsko na Letních olympijských hrách 1996\n\nBulharsko na Letních olympijských hrách 1996 v Atlantě reprezentovalo 110 sportovců, z toho 74 mužů a 36 žen. Nejmladší účastnicí byla Veselina Genčeva (15 let, 57 dní), nejstarším účastníkem byla Nonka Matova (41 let, 278 dní). Reprezentanti vybojovali 15 medailí, z toho 3 zlaté, 7 stříbrných a 5 bronzových.\n"}
{"id": "788252", "url": "https://cs.wikipedia.org/wiki?curid=788252", "title": "Vlasta Škodová", "text": "Vlasta Škodová\n\nVlasta Škodová (4. července 1926 – ???) byla česká a československá politička Komunistické strany Československa, poslankyně České národní rady a Sněmovny národů Federálního shromáždění za normalizace.\n\nK roku 1969 se uvádí jako referentka odboru vnitřních věcí na ONV v Ústí nad Labem.\n\nPo provedení federalizace Československa usedla do Sněmovny národů Federálního shromáždění. Uvádí se jako bezpartijní poslankyně, ale v průběhu výkonu funkce se stala členkou KSČ. Mandát nabyla až dodatečně v listopadu 1969. Do FS ji nominovala Česká národní rada, kde rovněž zasedala od listopadu 1969. Ve federálním parlamentu setrvala do konce funkčního období, tedy do voleb roku 1971.\n\n"}
{"id": "788253", "url": "https://cs.wikipedia.org/wiki?curid=788253", "title": "Jan Vávra (Nova)", "text": "Jan Vávra (Nova)\n\n"}
{"id": "788254", "url": "https://cs.wikipedia.org/wiki?curid=788254", "title": "Tomáš Borec", "text": "Tomáš Borec\n\nTomáš Borec (* 17. ledna 1967 Bratislava) je slovenský advokát. Od roku 2010 je předsedou Slovenské advokátní komory. V letech 2012–2016 byl slovenským ministrem spravedlnosti.\n\nV roce 1989 vystudoval Právnickou fakultu Univerzity Komenského v Bratislavě, v roce 1990 získal tamtéž titul JUDr. V letech 1990–1993 byl advokátním koncipientem, od roku 1993 působí jako advokát. Je také rozhodcem, od roku 2001 u Rozhodcovského súdu Slovenskej obchodnej a priemyselnej komory a od roku 2005 rozhodcem ve věcech doménových sporů u Rozhodčího soudu při Hospodářské komoře České republiky a Agrární komoře České republiky.\n\nV letech 2012–2016 byl jako nestraník ministrem spravedlnosti SR v druhé vládě Roberta Fica.\n"}
{"id": "788255", "url": "https://cs.wikipedia.org/wiki?curid=788255", "title": "Kateřina Vinšová", "text": "Kateřina Vinšová\n\nKateřina Vinšová (* 16. prosince 1948 Praha) je česká romanistka, překladatelka z francouzštiny a italštiny.\n\nVystudovala francouzštinu a němčinu na Universitě 17. listopadu v Praze. Roku 1984 obdržela titul PhDr..\n\nZaměřuje se především na překlady moderní literatury, ale také například na komiksy. K roku 2012 bylo v češtině vydáno jejích patnáct dílů \"Asterixe\" a celá řada (24 dílů) \"Tintinova dobrodružství\". Kromě toho se také věnuje překladu pro dabing, titulků k zahraničím filmům a překladům divadelních her.\n\nV roce 1999 se stala laureátkou Ceny Josefa Jungmanna za překlad knihy Georgese Pereca \"Život návod k použití\". V březnu 2012 obdržela Národní cenu Ministerstva kultury Itálie za překladatelskou činnost a šíření italské kultury ve světě. V letech 2001 a 2005 získala dvě Ceny Jednoty tlumočníků a překladatelů za mimořádnou kvalitu překladu a úpravy dabovaného audiovizuálního díla v rámci Cen Františka Filipovského za překlady snímků \"Nevinné krutosti\" (2001, Česká televize) a \"Zločin v ráji\" (2005).\n\nMá dvě děti, dceru a syna. Dcera Madgaléna Křížová se rovněž věnuje literárnímu překladu, zejména z moderní hebrejštiny.\n\n\n\n"}
{"id": "788257", "url": "https://cs.wikipedia.org/wiki?curid=788257", "title": "Josef Špaček (politik KSČ)", "text": "Josef Špaček (politik KSČ)\n\nJosef Špaček (7. srpna 1927 Malín - 11. července 2004 Brno) byl český a československý politik Komunistické strany Československa, jedna z hlavních osobností reformního proudu v KSČ za pražského jara v roce 1968, poslanec České národní rady a Sněmovny národů Federálního shromáždění na počátku normalizace, pak odstaven z politických funkcí. Po roce 1989 politicky aktivní, poslanec Sněmovny lidu Federálního shromáždění za Občanské fórum, respektive Klub Obroda, později člen ČSSD.\n\nK roku 1969 se původní profesí uvádí jako skladník, bytem Praha. Absolvoval Vysokou politickou školu ÚV KSČ a byl funkcionářem KSČ na okresní, krajské i ústřední úrovni. Byl mu udělen Řád 25. února II. stupně a vyznamenání Za zásluhy o výstavbu. Na přelomu 50. a 60. let zastával post vedoucího organizačně politického oddělení Krajského výboru KSČ v Brně, tedy fakticky druhou nejvlivnější pozici v kraji po 1. tajemníkovi, jímž byl Martin Vaculík. Společně s ním vytvořili funkcionářské duo, které se profilovalo jako reformní a otevřené nedogmatickým názorům. Po odchodu Vaculíka ho pak v 60. letech Špaček na vedoucím postu vystřídal. Setrval zde do července 1968. V prvních měsících roku 1968 jako vedoucí tajemník KV KSČ v Jihomoravském kraji nebyl nakloněn projektu československé trojfederace a odmítal tlak na státoprávní řešení moravské otázky. Pak ho v čele krajské organizace strany vystřídal Jaroslav Šabata, jenž byl v tomto ohledu vstřícnější.\n\nJeho politická kariéra vyvrcholila koncem 60. let 20. století za pražského jara. Ve jedné z vedoucích pozic ve straně tehdy nahradil Jiřího Hendrycha, jenž byl spojen s předchozím vedením Antonína Novotného. Špaček patřil k nejbližším spolupracovníkům Alexandra Dubčeka. Podílel se aktivně na přípravě vzniku české komunistické strany, jejíž utvoření bylo zamýšleným produktem federalizace Československa a profiloval se jako jasný stoupenec demokratizace.\n\nXIII. sjezd KSČ ho zvolil za člena Ústředního výboru Komunistické strany Československa. Vysočanský sjezd KSČ v srpnu 1968 ho ve funkci potvrdil. Z funkce byl uvolněn k 26. září 1969. V období leden 1968 - duben 1969 byl navíc členem předsednictva ÚV KSČ, od března do dubna 1968 a znovu o srpna 1968 Do května 1969 byl navíc členem Sekretariátu ÚV KSČ. V období březen - duben 1968 a srpen 1968 - květen 1969 zastával rovněž funkci tajemníka ÚV KSČ.\n\nPo invazi vojsk Varšavské smlouvy do Československa se nejprve na zasedání Předsednictva ÚV KSČ jasně postavil proti okupaci a pomohl prosadit protiokupační rezoluci. Následně byl dočasně unesen okupačními jednotkami a v SSSR se pak pod nátlakem účastnil jednání, jehož výsledkem byla legalizace invaze (Moskevský protokol).\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve federálním parlamentu setrval do prosince 1969, kdy rezignoval na křeslo.\n\nV roce 1970 byl vyloučen z KSČ. Za normalizace působil v opozici v kruzích blízkých Alexanderu Dubčekovi. Chartu 77 nepodepsal. Aktivní byl v 80. letech v hnutí reformních komunistů Klub za demokratický socialismus Obroda.\n\nPo sametové revoluci se vrátil do politiky. Ve volbách roku 1990 byl zvolen do Sněmovny lidu Federálního shromáždění za Občanské fórum, respektive za Klub Obroda, později v průběhu funkčního období se zapojil do Klubu poslanců sociálně demokratické orientace. Ve FS setrval do voleb roku 1992. Pak byl členem České strany sociálně demokratické. V jihomoravské ČSSD působil v 90. letech jako asistent Václava Grulicha.\n\n"}
{"id": "788258", "url": "https://cs.wikipedia.org/wiki?curid=788258", "title": "Kostel svatého Justa (Zvole)", "text": "Kostel svatého Justa (Zvole)\n\nKostel svatého Justa je římskokatolický filiální, původně farní kostel v Zvoli. Věž dominanty obce je vidět ze širokého okolí.\n\nPrvní kostel ve Zvoli, pravděpodobně dřevěný, existoval již ve 13. století. Doložen nápisy na stěnách objevených při opravách kostela je roku 1400. Zvolská farnost byla poprvé zrušena po husitské době. Roku 1713 byl kostel přestavován a ze suti byla vykopána soška svatého Justa, kterému byl kostel zasvěcen.\n\nVarhany z roku 1774 pochází od Vojtěcha Schrayera.\n\nBohoslužby se konají v neděli v 11.00 a ve čtvrtek.\n\n"}
{"id": "788259", "url": "https://cs.wikipedia.org/wiki?curid=788259", "title": "Vladimír Hellmuth-Brauner", "text": "Vladimír Hellmuth-Brauner\n\nVladimír Hellmuth-Brauner (27. listopadu 1910, Praha – 17. srpna 1982, Praha) byl literární historik, publicista a diplomat. Byl pravnukem Františka Augusta Braunera a prasynovcem ak. malířky Zdenky Braunerové, jejíž zásadní vliv je patrný v literárně-historickém zaměření jeho prací.\n\nVystudoval právnickou fakultu a jako diplomat pobýval nějaký čas v Egyptě spolu se svoji ženou Martou Hellmuthovou, pozdější známou překladatelkou z finštiny. Jako literární historik a potomek rodiny, která hrála důležitou roli v českém politickém a kulturním životě se zaměřil zejména na shromažďování, studium a publikování korespondence Zdenky Braunerové s jejími příbuznými a přáteli. Jeho nejznámějším dílem je román Paměti rodu, 2000. Někteří literární historikové a kritici mu v tomto díle vytýkali určitou idealizaci postav i situací, zapříčiněnou zřejmě přílišnou úctou a obdivem k některým členům rodiny, z níž pocházel, čímž se podle nich dopustil i jistých nepřesností. Vladimír Hellmuth-Brauner publikoval též řadu literárních a písemných pozůstalostí jako monografie uměleckých osobností od poloviny 19. století do 70. let 20. století. O jeho diskrétním přístupu při zpracování korespondence Zdenky Braunerové s Antonínem Chittussim se zmiňuje i historik umění Jan Marius Tomeš.\nV případě monografie o Anně Urbanové se zase hovořilo o šíření určitých pomluv. Jako spoluautor se podílel také na několika vlastivědných a historicko-kulturních publikacích. V r. 1937 publikoval jako autor vlastivědnou studii o Všenorech.\n\nK odstranění některých nepřesností a fám, v poměrně obsáhlém a velmi záslužném díle Vladimíra Hellmuth-Braunera, bude třeba práce dalších literárních historiků a badatelů.\n\n\n\n\nPamátník národního písemnictví (průvodce po fondech)\n"}
{"id": "788260", "url": "https://cs.wikipedia.org/wiki?curid=788260", "title": "Bulharsko na Letních olympijských hrách 2000", "text": "Bulharsko na Letních olympijských hrách 2000\n\nBulharsko na Letních olympijských hrách 2000 v Sydney reprezentovalo 91 sportovců, z toho 52 mužů a 39 žen. Nejmladší účastnicí byla Eleоnora Kežova (14 let, 275 dní), nejstarším účastníkem byla Nonka Matova (45 let, 336 dní). Reprezentanti vybojovali 13 medailí, z toho 5 zlatých, 6 stříbrných a 2 bronzové.\n"}
{"id": "788262", "url": "https://cs.wikipedia.org/wiki?curid=788262", "title": "Kevin Marks", "text": "Kevin Marks\n\nMajor Kevin Marks je fiktivní postava sci-fi seriálů Hvězdná brána, a a filmů . Jeho role představuje kanadský herec Martin Christopher.\n\nKevin Marks byl celkem dvakrát povýšen. Z poručíka na kapitána a z kapitána na majora. Major je ve Spojených státech letecké síly a vyšší důstojník na palubě několika Pozemských lodí, včetně USS Prometheus, Odyssey, Apollo, Daedalus, a nedávno na George Hammond.\nKevin Marks je pilotem všech Amerických X-304 (Odyssey, Apollo, Daedalus a George Hammond). Také byl na lodi X-303 Prometheus, ale ten byl zničen v díle Satelit (9x15).\n\nJe důstojníkem na palubě X-303, Prometheus. Prvně jsme ho mohli vidět v řídící místnosti 2, ve které jsou Asgardské přístroje například: Asgardské senzory pro detekci. To bylo v prvním díle deváté série 9x01. Byl schopen definovat hlavní velké jeskyně, stejně jako síť menších tunelů a jeskyní.\n\nPoté, co Daniel Jackson a Cameron Mitchell vyřešili hádanky, se přenesli někteří lidé z posádky dolu a mezi pokladem nalezl věc, která se tam vůbec nehodila. Bylo to starověké komunikační zařízení, které se používá na dlouhé vzdálenosti – Díl 9x02.\n\nV dalším díle 9x06 byl přidělen, jako zbraňový důstojník na Prometheovi. Byl na misi, kde byla zaznamenána první Ori superbránu. Byl u toho, jak byla zničena.\n\nV díle 9x07 pomáhal hledat mateřskou loď Geraka. Později pomohl při hledání Naquadahové bomby. Byla zjištěna, že sama budova byla bomba. On ji zaměřil paprskem a přenesl ji na oběžnou dráhu, kde bezpečně vybouchla.\n\nNež byl díl 9x15 byl povýšen do hodnosti kapitána. Při poslední misi na Prometheusovi, při které měli zničit Ori satelit na Tegalu. Plukovník Lionel Pendergast poslal ho a podplukovník Samanthu Carterovou, aby se pokusili opravit podsvětelné motory. Museli jít o dvě patra veš přes záložní žebřík. Když do Prometheovi vystřelil satelit postavenými Ori, byl uprostřed mezi palubami. Při nárazu paprsku ze satelitu spadl o kus na žebříku dolů. Naštěstí se zachytl pravou rukou žebříku. Při tom si poranil levou paži. I přesto pomáhal podplukovníku, jak nejlépe mohl i přes zranění levé paži. Jejich úsilí se nakonec ukázaly jako neúspěšné, a tak nařídil plukovník Pendergast evakuaci. Když mu řekla Carterová, že má jít k ostatním na transportní místa, ačkoliv byl váhavý odejít.\n\nPo zničení Promethea byl ještě jednou povýšen do hodnosti majora a byl převelen na novou bitevní loď třídy Daedaluse, Odyssey v díle 9x16. Často jsme ho mohli vidět, jako pilota lodi. Zúčastnil se první mise na Odyssey při bitvě s Ba'alem. Když Ba'alova loď přišla o štíty, stihl přenést všechny brány kromě jedné, jelikož její lokátor nezachytili.\n\n9x20, 10x01 – Později se zúčastnil bitvy u P3Y-229. Měl štěstí, že přežil masivní invazi Ori. Byla to jedna z mála lodí, která masivní invazi přežila. K tomu ještě jedna loď z Luciánské Aliance. Odyssey pak letěla na Zemi kvůli opravám. Po opravách vyrazili SG-1 na pomoc. Hned jak dorazili, je přenesl z lodi, se kterou chtěli narazit do mateřské lodi Oriů. A taky přenesl Jacksona a Valu. Hned potom vstoupili do hyperprostoru.\n\n10x07 – Byl při misi SG-1 na Odyssey. Odyssey čekala u planety, která podlehla Ori. Zjistil, že z brány byla vyslána energetická vlna, a tak stihnul transportovat SG-1 na palubu Odyssey.\n10x09 – Lucianská Aliance pod vedením Anatea napadla Odyssey při falešné zprávě o existenci druhé brány. Začali po nich střílet Luciáni, a tak plukovník Emerson nařídil majorovi, aby přesměroval energii do podsvětelných motorů a nastavil kurz ostře doleva. Později hlásil, že před nimi odhaluje malé kusy objektů. Bylo to minové pole. Plukovník mu hned nařídili \"Plný zpětný tah\". Když to udělal, on a někteří lidé z posádky byli po výbucích min v bezvědomí. Když se probudili, byli vězněni Luciánskou Aliancí. Později si odvedli plukovníka Emersona a podplukovníka Carterovou na můstek. Když se později vrátila Carterová dozvěděl se, že plukovník Emerson byl zabit. On pomáhal Danielovi a Vale, aby unikli z místnosti a pokusili se převzat loď do svých rukou. Když loď převzali zpět, on a podplukovník Carterová spolu s Valou zpravovali loď. Hlavním prioritním úkolem byl zpravit hyperpohon. Měl převzít velení lodi, když Sam opravovala loď. Byl druhým, kdo měl vyšší hodnost. Nakonec ji převzal Dr. Jackson. Později přenesl Teal'ca a Camerona z Tenatovi mateřské lodi. Hned potom vstoupili do hyperprostoru.\n\n10x18 – Na Odyssey pod vedením plukovníkem Davidsonem měl za úkol zničit Naquadah na nepojmenované planetě. Vystřelil na Tel'tak, který se snažil uniknout. Po zničení působila masivní sekundární exploze.\n\n10x20 – V posledním díle StarGate SG-1 – Pilotoval loď pod velením maj. gen. Landryho. Měli za misi letět na Orillu, kde se setkali s Asgardy. Když vystoupili z hyperprostoru, přenesl se na jejich loď Thor. Thor říkal ostatním, že jejich čas nadešel. Někteří z velké rady byli rozhodnuti, že na Odyssey nainstalují nové věci. Například: Asgardský plazmový paprsek. Po připojení jádra k lodi byli pronásledováni Oriemi. Byl první, kdo vyzkoušel plazmový paprsek, který dokázal prorazit štíty lodě Ori. Později byl s posádkou transportován na planetu P3X-474, aby použili bránu a vrátili se na Zem, poté co je sledovali Ori pokaždé, co vystoupili z hyperprostoru.\n\nArcha Pravdy – Byl na palubě Odyssey, když SG-1 měla za úkol najít Archu pravdy. Spolu s SG-1 a Odyssey se vydali do galaxie Orijů. Marks zjistil, že James Marrick aktivoval Asgardské jádro a rychle zavolal podplukovníka Mitchella. Hned potom přenesl podplukovníka Mitchella a Carterovou zpátky na loď. Potom co Marrick vytvořil pomocí počítače Replikátora, on a Carterová se zavřeli v místnosti s Asgardským jádrem. Nechali zavařit dveře, aby se tam nikdo nedostal. Spolu s Carterovou hledali příkaz k rozložení Replikátorů. Nakonec ho nenašli a Carterová ho začala psát. Později Replikátoři převzali ovládání hyperpohonu a Odyssey vystoupila z hyperprostoru. Hned potom se objevily 4 mateřské lodě Oriů, které začaly hned na ně střílet. Replikátorům se podařilo dostat do místnosti s jádrem a tak on spolu s Carterovou začali po nich střílet. Podplukovníku Mitchellovi se podařilo zjistit, kde je sebedestrukční kód Replikátorů. Když to slyšela Caterová, před ní přilezl Replikátor a Marks ho P-90 zastřelil. Hned jak se Replikátoři rozpadli, byl hyperpohon mimo provoz a oba dva se snažili ho zprovoznit. Jenže štíty byli na 18%. Když Jackson zadal kód, který aktivoval Archu, přestali Oriové střílet po Odyssey a on spolu s Carterovou byli udiveni.\n\nStarGate SG-1\n\nSeason 9 \n\nSeason 10 \n\nStarGate Atlantis\n\nSeason 4\n\nSeason 5\n\nStarGate Universe\n\nSeason 1\n\nStarGate: The Ark of Truth\n\n"}
{"id": "788267", "url": "https://cs.wikipedia.org/wiki?curid=788267", "title": "Boj plebejů o zrovnoprávnění s patriciji", "text": "Boj plebejů o zrovnoprávnění s patriciji\n\nBoj plebejů o zrovnoprávnění s patriciji byl spor, který probíhal ve starověkém Římě v 6. – 3. stol. př.n.l. mezi urozenou vrstvou obyvatel patricijů a neurozenou vrstvou obyvatel plebejů.\nPlebejové tvořili neurozenou vrstvu obyvatel starověkého Říma. Byli to potomci přistěhovalců, svobodní občané, kterým byl ale znemožněn přístup do vyšších úřadů. Byly od nich vyžadovány zejména vojenské povinnosti. Záhy ovšem nabyli významného hospodářského postavení (zemědělství, řemeslo, částečně i obchod) a ve střetech s patriciji usilovali o zrovnoprávnění\n\nSpory vyvrcholily v roce 494 př.n.l. Plebejové si vynutili v r.494 př. n. l. zavedení tribunu lidu, který ochraňoval zájmy plebejů v římském politickém orgánu, v roce 449 př .n.l. kodifikaci práva a ve stejném roce byly poprvé sepsány římské zákony (\"Zákony dvanácti desek\"). V r. 367 př. n. l. si vynutili přístup ke konzulátu, v r. 300 př. n. l. přístup do kněžských kolegií a v r. 287 př. n. l. se stala usnesení plebejských lidových shromáždění závazná pro celou obec.\n"}
{"id": "788270", "url": "https://cs.wikipedia.org/wiki?curid=788270", "title": "Barbara Fraleová", "text": "Barbara Fraleová\n\nBarbara Fraleová (italsky \"Barbara Frale\"; * 24. února 1970 Viterbo, Itálie) je italská historička, paleografka, spisovatelka a archivářka, pracující ve Vatikánském tajném archivu. V září 2001 objevila Chinonský pergamen.\n\n\n"}
{"id": "788272", "url": "https://cs.wikipedia.org/wiki?curid=788272", "title": "Základní umělecká škola Letovice", "text": "Základní umělecká škola Letovice\n\nZákladní umělecká škola Letovice se nachází v obci Letovice, asi 45 km od Brna. Jde o školu s dlouholetou tradicí a je velice vyhlášenou školou v okrese Blansko. Jde o příspěvkovou organizaci Jihomoravského kraje.\n\nMá za sebou spoustu úspěchů v různých kategoriích jako například ve hře na hudební nástroj, výtvarném oboru a tanečním oboru. Dříve se základní umělecké školy nazývaly například lidové školy umění nebo hudební školy.\n\n\n\nTaneční obor je důležitou částí celé školy, který rozvíjí nadání žáků a snaží se jim rozšířit možnosti. Tento obor se rozděluje do několika věkových kategorií, první věková kategorie začíná již u předškoláků. Ti žáci, kteří dosáhli taneční průpravy jsou seskupeni do jedné taneční skupiny.\n\nTato taneční skupina je dívčí. Skupina se skládá z 10 dívek ve věku od 13 - 17 let pod vedením paní Lenky Procházkové. Zabývá se jak moderním tancem, tak i tancem při doprovodu Velkého dechového orchestru Letovice. Velkou částí úspěchů je reprezentace v ostatních zemích Evropy s orchestrem, kde získali spoustu ocenění. Mezi navštěvované země patří Chorvatsko, Španělsko, Polsko a mnohé další. Mezi další reprezentace patří plesy, společenské akce a festivaly. Mezi nejznámější mezinárodní festivaly patří FIJO Cheb a Chelmno.\n\nVyučované hudební nástroje:\nklavír, elektrické klávesy, flétna, housle, kytara, harmonika, trubka, pozoun, lesní roh, saxofon, bicí, klarinet a další.\n\nVelkou chloubou celé školy je Velký dechový orchestr, který sklízí spousty úspěchů po celé Evropě s taneční skupinou, kterou doprovází při tanci. Orchestr se skládá přibližně ze 70 aktivních hráčů. Orchestr se skládá z nástrojů jako jsou flétny, klarinety, bicí, trubky, pozouny, lesní rohy, saxofony, křídlovky, tenory, tuby, barytony, a další. Orchestr získal 2. místo na mezinárodní soutěži v Praze v roce 2008, dále 1. místo na mezinárodní soutěži v Litvínově v roce 2007.\n\n"}
{"id": "788275", "url": "https://cs.wikipedia.org/wiki?curid=788275", "title": "Bulharsko na Letních olympijských hrách 2004", "text": "Bulharsko na Letních olympijských hrách 2004\n\nBulharsko na Letních olympijských hrách 2004 v Athénách reprezentovalo 95 sportovců, z toho 49 mužů a 46 žen. Nejmladší účastnicí byla Ana Dangalakova (17 let, 74 dní), nejstarším účastníkem byla Cvetanka Christova (42 let, 160 dní). Reprezentanti vybojovali 12 medailí, z toho 2 zlaté, 1 stříbrnou a 9 bronzových.\n"}
{"id": "788276", "url": "https://cs.wikipedia.org/wiki?curid=788276", "title": "Miloš Sokola", "text": "Miloš Sokola\n\nMiloš Sokola (18. dubna 1913 Bučovice – 28. září 1976 Malé Kyšice) byl český houslista a hudební skladatel.\n\nRodiče skladatele byli nadšenými hudebními amatéry. Otec byl tenoristou v bučovickém pěveckém spolku \"Hvězda\", matka zase zpívala v ženském sboru spolku \"Osvěta\". Syn hrál od dětství na klavír a na housle. Po prvních čtyřech ročnících reálného gymnázia vstoupil na brněnskou konzervatoř. Studoval nejprve hru na housle Oldřicha Vávry. Po absolutoriu pokračoval studiem skladby u Viléma Petrželky. V letech 1938–1940 navštěvoval mistrovskou školu pražské konzervatoře. Jeho učitelem byl Vítězslav Novák. S existenčních důvodů studia přerušil, vrátil se na Moravu, a stal se správcem hudební školy spolku \"Moravan\" v Kroměříži. Na podzim roku 1942 byl přijat Václavem Talichem do orchestru Národního divadla v Praze, což mu umožnilo i dokončit studium skladby. Absolvoval u Jaroslava Křičky.\n\nV Národním divadle působil až do odchodu do důchodu v roce 1973. Na sklonku života žil v Malých Kyšicích nedaleko Unhoště a zcela se věnoval kompozici. Zemřel 27. září 1976 ve věku 63 let, krátce po dokončení svého životního díla, \"Sinfonie variazione\". Je pochován na pražském Slavíně.\n\nDílo Miloše Sokoly vychází z nejlepších tradic české hudby 20. století, vytvořil si však svůj vlastní osobitý sloh. Největšího úspěchu dosáhl svými skladbami pro varhany, které se dostaly na repertoár předních českých i světových varhaníků. \n\n\n\n\n\n\n\n"}
{"id": "788277", "url": "https://cs.wikipedia.org/wiki?curid=788277", "title": "Bulharsko na Letních olympijských hrách 2008", "text": "Bulharsko na Letních olympijských hrách 2008\n\nBulharsko na Letních olympijských hrách 2008 v Pekingu reprezentovalo 70 sportovců, z toho 43 mužů a 27 žen. Nejmladší účastnicí byla Nina Rangelova (17 let, 294 dní), nejstarším účastníkem byl Taňu Kirjakov (45 let, 164 dní). Reprezentanti vybojovali 5 medailí, z toho 1 zlatou, 1 stříbrnou a 3 bronzové.\n"}
{"id": "788279", "url": "https://cs.wikipedia.org/wiki?curid=788279", "title": "Západopanonská pánev", "text": "Západopanonská pánev\n\nZápadopanonská pánev (slovensky \"Západopanónska panva,\" německy \"Westpannonische Tiefebene,\" maďarsky \"Nyugati Kárpát-medence\" („Západní Karpatská kotlina“)) je rozlehlá pánev ve Střední Evropě mezi Alpami a Karpaty. Z hlediska geomorfologické hierarchie jde o provincii v rámci subsystému Panonská pánev. Název dostala po bývalé římské provincii Pannonia.\n\nZápadopanonská pánev zasahuje na území Česka, Slovenska, Rakouska a Maďarska. Na západě sousedí s Alpami, na severu a východě s Karpaty. (Hranicí mezi Alpami a Karpaty je tok Dunaje nad Vídní: levobřežní Weinviertler Hügelland patří k Západním Karpatům, pravobřežní Tullner Becken a Wienerwald patří k Alpám; Západopanonská pánev sem zasahuje svou částí Vídeňskou pánví.\n\nZápadopanonskou pánev odvodňuje Dunaj a jeho přítoky.\n\nČlenění Západopanonské pánve:\n\n\n"}
{"id": "788280", "url": "https://cs.wikipedia.org/wiki?curid=788280", "title": "Ján Štencl", "text": "Ján Štencl\n\nJán Štencl (5. dubna 1912 – 18. března 1997) byl slovenský a československý politik Komunistické strany Slovenska, dlouhodobý poslanec Slovenské národní rady v 60. - 80. letech a poslanec Sněmovny národů Federálního shromáždění za normalizace.\n\nV letech 1949-1974 se uvádí jako účastník zasedání Ústředního výboru Komunistické strany Slovenska. V letech 1962-1968 byl členem ÚV KSS. Zastával i stranické posty v celostátní komunistické straně. IX. sjezd KSČ ho zvolil za náhradníka Ústředního výboru Komunistické strany Československa. Do funkce člena ÚV KSČ byl převeden rozhodnutím celostátní konference 18. prosince 1952. Ve funkci ho potvrdil X. sjezd KSČ i XI. sjezd KSČ.\nVe volbách roku 1960 se stal poslancem Slovenské národní rady. Mandát v ní získal i ve volbách roku 1964. V SNR trvale zasedal až do roku 1986, přičemž v letech 1970-1976 byl jejím místopředsedou.\n\nV letech 1958-1960 působil jako místopředseda Sboru pověřenců a v letech 1963-1968 jako pověřenec - předseda Komise lidové kontroly. V letech 1969-1970 zastával funkci předsedy Nejvyššího kontrolního úřadu Slovenské socialistické republiky, který byl z titulu funkce zároveň členem vlády Slovenské socialistické republiky (vláda Štefana Sádovského a Petera Colotky). V roce 1958 mu byl udělen Řád práce, v roce 1962 Řád republiky.\n\nPočátkem roku 1968 zasedl v pracovní komisi Slovenské národní rady, která měla řešit otázku státoprávního uspořádání Československa. Po provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969. Do federálního parlamentu ho nominovala Slovenská národní rada. Ve FS setrval do konce funkčního období, tedy do voleb roku 1971.\n\n"}
{"id": "788284", "url": "https://cs.wikipedia.org/wiki?curid=788284", "title": "Emília Štifterová", "text": "Emília Štifterová\n\nEmília Štifterová, též Emília Stifter (* 20. května 1927), byla slovenská a československá politička maďarské národnosti, bezpartijní poslankyně Slovenské národní rady a Sněmovny národů Federálního shromáždění za normalizace.\n\nVe volbách roku 1964 se stala poslankyní Slovenské národní rady. Patřila mezi 11 etnických Maďarů zvolených toho roku do SNR.\n\nPo provedení federalizace Československa usedla v lednu 1969 do Sněmovny národů Federálního shromáždění. Do federálního parlamentu ji nominovala Slovenská národní rada. Ve federálním parlamentu setrvala do konce funkčního období, tedy do voleb roku 1971.\n\n"}
{"id": "788286", "url": "https://cs.wikipedia.org/wiki?curid=788286", "title": "Východopanonská pánev", "text": "Východopanonská pánev\n\nVýchodopanonská pánev (slovensky \"Východopanónska panva,\" maďarsky \"Keleti Kárpát-medence\" („Východní Karpatská kotlina“), ukrajinsky \"Тисо-Дунайська низовина,\" \"Tyso-Dunajs'ka nyzovyna,\" rumunsky \"Câmpia de Vest)\" je rozlehlá pánev ve Střední Evropě mezi Karpaty a Dinaridy. Z hlediska geomorfologické hierarchie jde o provincii subsystému Panonská pánev. Název dostala po bývalé římské provincii Pannonia.\n\nVýchodopanonská pánev zasahuje na území Slovenska, Maďarska, Ukrajiny, Rumunska a Srbska. Na severu a východě ji obepínají Karpaty. Na jihovýchodě se Panonská pánev protahuje kotlinou Velké Moravy až k soutoku Západní a Jižní Moravy, tedy k hranici Karpat s Dinaridy.\n\nVýchodopanonskou pánev odvodňuje Dunaj a jeho přítoky, zejména Tisa.\n\nČlenění Východopanonské pánve:\n\n\n"}
{"id": "788289", "url": "https://cs.wikipedia.org/wiki?curid=788289", "title": "White River Entrance", "text": "White River Entrance\n\nWhite River Entrance je vstup do národního parku Mount Rainier v americkém státě Washington. Jedná se o skupinu budov, které byly postaveny mezi lety 1929 a 1931 za účelem obsluhy návštěvníků parku přijíždějících ze severovýchodu po silnici Yakima Park Highway. Jako většina budov v parku, i tyto byly postaveny v rustikálním slohu s použitím přírodních kamenů a dřeva. Obvod zahrnuje jídelnu a ubytovnu White River z roku 1933, která je s největší pravděpodobností jedinou přeživší ubytovací budovou v parku, kterou postavily Lidové konzervační jednotky (CCC).\n\nV roce 1929 byla postavena stanice rangerů a kontrolní stanice. Tehdy byl přístup k této straně parku ještě stále obtížný, jelikož silnice Yakima Park Highway nebyla dostavěna. Její dokončení přišlo až roku 1931. Architektem stanice Thomas Chalmers Vint, jedná se o jednopatrovou kládovou budovu ve tvaru písmene T se sedmi místnostmi s průjezdným obloukem nad silnicí. Jako model této stanici sloužila podobná stanice u vjezdu Nisqually. Stanice byla domovem i pracovištěm rangerů a obsahovala dvě ložnice, jídelnu, kuchyň, sociální zařízení a obývací pokoj.\n\nV roce 1931 byly nedaleko postaveny ve stejném slohu veřejné toalety. V březnu 1991 byl obvod zařazen do Národního rejstříku historických míst. Jedná se o část Historického památkového obvodu Mount Rainier, který zahrnuje celý národní park a ochraňuje tak zdejší rustikální architekturu.\n"}
{"id": "788290", "url": "https://cs.wikipedia.org/wiki?curid=788290", "title": "Riokii", "text": "Riokii\n\nRiokii je česká počítačová freeware hra z roku 2008. Hru vytvořil vývojář her známý jako Much0j. Pokračování hry se mělo jmenovat Raidekii. Hra byla vytvořena v programu Game Maker.\n\nHlavní hrdina, Black Dude, je jeskyňář a tudíž umí přežít v jeskyních. Proto byl vyslán, aby zabil Riokiiho, který požírá obyvatele jedné vesnice.\n\n"}
{"id": "788291", "url": "https://cs.wikipedia.org/wiki?curid=788291", "title": "Svetozár Štúr", "text": "Svetozár Štúr\n\nSvetozár Štúr, neformálně \"Etulo Štúr\" (26. srpna 1929 Bratislava – 12. listopadu 2001 Bratislava), byl slovenský a československý novinář, kulturní aktivista, politik Komunistické strany Slovenska, poslanec Slovenské národní rady a Sněmovny národů Federálního shromáždění na počátku normalizace. Pak odstaven z politických funkcí. Po roce 1989 ředitel ČSTK na Slovensku.\n\nPocházel z rodu slovenských buditelů Štúrových, jeho pradědem byl bratr Ľudovíta Štúra Samuel Štúr. Během vysokoškolských studií se angažoval ve studentském hnutí, byl spoluzakladatelem a funkcionářem folklórního souboru Lúčnica. V letech 1950–1969 byl redaktorem Československého rozhlasu v Bratislavě. Roku 1968 se stal předsedou Svazu slovenských novinářů.\n\nV letech 1968–1970 se uvádí jako účastník zasedání Ústředního výboru Komunistické strany Slovenska.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, kde rovněž zasedal. Ve FS setrval do května 1970, kdy rezignoval. Po nástupu normalizace byl vyloučen z KSČ pro své postoje v době pražského jara. Pracoval ve Výzkumném ústavu práce a sociálních věcí a měl zákaz publikovat. V letech 1990–1992 po sametové revoluci se stal ředitelem slovenské pobočky Československé tiskové kanceláře. Pak pracoval v redakci listu Národná obroda.\n\n"}
{"id": "788297", "url": "https://cs.wikipedia.org/wiki?curid=788297", "title": "Rusko na letních olympijských hrách", "text": "Rusko na letních olympijských hrách\n\nRusko na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "788302", "url": "https://cs.wikipedia.org/wiki?curid=788302", "title": "Anton Ťažký mladší", "text": "Anton Ťažký mladší\n\nAnton Ťažký (3. prosince 1921 Čierny Balog - 18. dubna 1992 Bratislava) byl slovenský a československý politik Komunistické strany Slovenska, člen Sboru pověřenců, poslanec Slovenské národní rady v 60. letech a poslanec Sněmovny národů Federálního shromáždění na počátku normalizace. Pak odstaven z politických funkcí. Po roce 1989 opět poslancem Slovenské národní rady.\n\nPocházel z rozvětvené a vlivné rodiny. Jeho otec Anton Ťažký starší (1898-1991) patřil mezi přední slovenské komunistické funkcionáře již v meziválečném období. Bratr Ladislav Ťažký (1924-2011) byl spisovatelem a další bratr Štefan Ťažký (1929-1983) byl komunistickým politikem a významným funkcionářem slovenského potravinářského průmyslu.\n\nZa Slovenského národního povstání byl příslušníkem 1. československé armády na Slovensku. Do roku 1951 pracoval jako lesní a stavební dělník. V roce 1957 absolvoval studium na Ústřední stranické škole ÚV KSČ v Praze. V letech 1951-1954 byl vedoucím oddělení a v letech 1957-1959 tajemníkem Krajského výboru KSS Banská Bystrica. Pak dále stoupal ve stranické hierarchii. V letech 1959-1961 vedoucí oddělení ÚV KSS, v letech 1961-1967 předseda KNV v Košicích. V letech 1967-1968 byl pověřencem pro národní výbory a místní hospodářství. V roce 1968 zastával post vedoucího tajemníka Krajského výboru KSS v Banské Bystrici.\n\nV letech 1962-1969 byl členem ÚV KSS, v letech 1968-1969 dokonce v předsednictvu ÚV KSS. Do roku 1970 se uvádí jako účastník zasedání Ústředního výboru Komunistické strany Slovenska.\n\nOd roku 1962 zasedal ve Slovenské národní radě. Ve volbách roku 1964 poslanecký mandát obhájil. V lednu 1968 se stal členem státoprávní komise SNR, která měla prozkoumat možnosti změn v postavení Slovenska v rámci ČSSR. V debatě v SNR v březnu 1968 se pak profiloval jako zastánce posílení kompetencí slovenských orgánů. Odmítal přitom původní terminologii Sboru pověřenců a pověřenec, místo toho prosazoval označení ministr. V období prosinec 1968 - červen 1969 byl místopředsedou Slovenské národní rady.\n\n21. srpna 1968 se účastnil zasedání Předsednictva ÚV KSS, které reagovalo na zprávy o počátku invaze vojsk Varšavské smlouvy do Československa. Na rozdíl od zasedání Předsednictva ÚV KSČ ale slovenští komunisté přijali mírnější odsuzující stanovisko k okupaci. Zastával i posty v celostátní komunistické straně. Vysočanský sjezd KSČ v srpnu 1968 ho zvolil za člena Ústředního výboru Komunistické strany Československa. Do ÚV KSČ pak byl formálně kooptován k 31. srpnu 1968. Na funkci rezignoval v lednu 1970. V období srpen 1968 - duben 1969 byl členem Předsednictva ÚV KSČ.\n\nNa podzim 1968 se podílel na dojednávání finální podoby ústavního zákona o československé federaci a prosazoval rychlý proces proměny státoprávního uspořádání republiky. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve FS setrval do dubna 1970, kdy ztratil mandát v důsledku zbavení křesla poslance SNR. V období let 1969-1970 byl předsedou Ústředního výboru Národní fronty ČSSR. Pak byl roku 1970 vyloučen z KSČ a odsunut z politického života. Od roku 1970 pracoval na Generálním ředitelství \"Pozemních staveb\" v Bratislavě.\n\nPo sametové revoluci se opět zapojil do politiky. Již v prosinci 1989 vystoupil jménem \"vyloučených poslanců\" na zasedání Slovenské národní rady. V únoru 1990 pak byl po občanské rehabilitaci a anulování normalizačních rozhodnutí, která ho zbavila mandátu, zvolen poslancem SNR v rámci procesu kooptace. Nyní již nikoliv jako komunistický poslanec. Působil tehdy zároveň jako předseda Ústředního výboru slovenské Národní fronty. V SNR zasedal do voleb roku 1990.\n\n"}
{"id": "788304", "url": "https://cs.wikipedia.org/wiki?curid=788304", "title": "To the Stars", "text": "To the Stars\n\nTo the Stars je první EP Britského Drum and Bassového hudebníka Jona Gooche.\n"}
{"id": "788305", "url": "https://cs.wikipedia.org/wiki?curid=788305", "title": "Seznam dílů seriálu Událost", "text": "Seznam dílů seriálu Událost\n\nToto je seznam dílů seriálu \"Událost\". Americký televizní seriál \"Událost\" (v originále \"The Event\") vysílala stanice NBC od 20. září 2010 do 23. května 2011. V České republice měl premiéru 28. ledna 2012 a skončil 8. dubna 2012.\n\n"}
{"id": "788306", "url": "https://cs.wikipedia.org/wiki?curid=788306", "title": "Rusko na zimních olympijských hrách", "text": "Rusko na zimních olympijských hrách\n\nRusko na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n\nRuští sportovci startovali na Zimních olympijských hrách 2018 pod olympijskou vlajkou a označením „Olympijští sportovci z Ruska“, protože Rusko bylo kvůli dopingovému skandálu na hrách v Soči z her v Pchjongčchangu vyloučeno.\n"}
{"id": "788307", "url": "https://cs.wikipedia.org/wiki?curid=788307", "title": "Faith and Destiny", "text": "Faith and Destiny\n\nFaith and Destiny je česká počítačová freeware hra z roku 2010. Žánrově jde o rpg hru. Hra byla vytvořena v programu RPG Maker, vývojářem známým jako Glorin.\n\nKdyž byli Alvin a Adras děti, věštila jim vědma, že se jeden z nich stane spasitelem a slavným hrdinou. Po několika letech vypukla velká válka, která svět rozdrobila na městské státy a rozvrátila staré říše. Alvin a Adras, kteří prožili mnoho utrpení, se rozhodnou, že svět znovu spojí. Proti nim však stojí skupina takzvaných Conquerů, která chce svět zničit.\n"}
{"id": "788312", "url": "https://cs.wikipedia.org/wiki?curid=788312", "title": "Warszawa Śródmieście WKD", "text": "Warszawa Śródmieście WKD\n\nŽelezniční stanice Warszawa Śródmieście WKD slouží regionální dopravě ve Varšavě, Mazovském vojvodství.\n\nŽelezniční stanice Warszawa Śródmieście WKD byla otevřena dne 8. prosince roku 1963. Je obsluhována regionálními spoji dopravce Warszawska Kolej Dojazdowa, zkráceně (WKD), který provozuje příměstskou osobní železniční dopravu na vlastní železniční síti spojující centrum Varšavy s obcemi Michałowice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy. Tato stanice je propojena systémem podzemních chodeb o délce 300 metrů se sousedící železniční stanicí Warszawa Centralna.\n\n\"Přehled počtu spojů je pouze orientační\"\n\nZe stanice odjíždí spoje do stanic:\n\nDo stanice přijíždí spoje ze stanic:\n\nCelkový počet spojů, které obsluhuje stanice:\n\nŽelezniční stanicí Warszawa Śródmieście WKD prochází železniční tratě:\n\n\n\n\n"}
{"id": "788313", "url": "https://cs.wikipedia.org/wiki?curid=788313", "title": "Feed Me's Escape from Electric Mountain", "text": "Feed Me's Escape from Electric Mountain\n\nFeed Me's Escape from Electric Mountain je druhé studiové album Britského Drum and Bassového hudebníka Jona Gooche.\n"}
{"id": "788317", "url": "https://cs.wikipedia.org/wiki?curid=788317", "title": "Beth Simone Novecková", "text": "Beth Simone Novecková\n\nBeth Simone Novecková je bývalá zástupkyně ředitele odboru informačních technologií vlády USA a vedoucí iniciativy pro otevření vládnutí prezidenta Obamy (Open Government Initiative). Novecková je považována za expertku na technologie a institucionální inovace.\n\nV roce 2011 vydala knihu Wiki Government: How Technology Can Make Government Better, Democracy Stronger, and Citizens More Powerful. Založila iniciativu Do tank.\n\nOd května 2011 pracuje pro vládu Velké Británie.\n\n"}
{"id": "788318", "url": "https://cs.wikipedia.org/wiki?curid=788318", "title": "Kryštof 17", "text": "Kryštof 17\n\n__BEZOBSAHU__\n\nKryštof 17 byl volací znak a všeobecně rozšířené označení vrtulníku a základny letecké záchranné služby (LZS) v Havlíčkově Brodě na Vysočině. Letecká záchranná služba zahájila v Havlíčkově Brodě činnost v roce 1992. Provozovatelem byla Armáda České republiky, která pro potřeby letecké záchranné služby užívala vrtulníky Mil Mi-2 a Mil Mi-8. Zdravotnickou část osádky tvořili zaměstnanci okresní nemocnice v Havlíčkově Brodě. Vzhledem k tomu, že se základna Kryštof 17 nacházela v blízkosti stanice Kryštof 12 v Jihlavě a současně docházelo k reorganizaci složek Armády ČR, byl k 31. prosinci 1994 ukončen provoz letecké záchranné služby v Havlíčkově Brodě. Jednalo se o jedinou stanici letecké záchranné služby v Česku, která po roce 1993 ukončila činnost.\n\n\n"}
{"id": "788320", "url": "https://cs.wikipedia.org/wiki?curid=788320", "title": "Australian Open 1999", "text": "Australian Open 1999\n\nAustralian Open 1999 byl 87. ročník úvodního tenisového grandslamu sezóny, konaný v rozmezí 18. až 31. ledna. Hrálo se v Melbourne Parku, sportovním centru hlavního města australského spolkového státu Victoria v Melbourne.\n\nNa tenisových dvorcích byl položen tvrdý umělý povrch Rebound Ace. Událost organizovaly Mezinárodní tenisová federace a Australský tenisový svaz.\n\nSinglové tituly obhajovali Čech Petr Korda a Švýcarka Martina Hingisová, jež potřetí v řadě vyhrála soutěž ženské dvouhry i ženské čtyřhry, a to jako první tenistka historie. Korda jako nenasazený hráč prohrál ve třetím kole s Američanem Toddem Martinem, což vedlo k jeho poklesu na žebříčku ATP z 20. místa před grandslamem na 76. pozici v následné pondělní klasifikaci.\n\nMužskou dvouhru vyhrál Jevgenij Kafelnikov, jakožto první Rus v historii tohoto grandslamu, který získal titul v singlové soutěži.\n\nV ženské dvouhře potřetí v řadě triumfovala Švýcarka Martina Hingisová, která se tak zařadila po bok Margaret Courtové, Evonne Goolagongové Cawleyové, Steffi Grafové a Moniky Selešové, jež získaly tři výhry ve třech následných ročnících Australian Open.\nTitul v soutěži mužské čtyřhry získal švédsko-australský pár Jonas Björkman a Patrick Rafter. Björkman získal úspěšnou obhajobou titulu druhý grandslam. Pro Raftera to byl jediný grandslamový titul v mužské čtyřhře v kariéře.\n\nV ženské čtyřhře zvítězil švýcarsko-ruský pár Martina Hingisová a Anna Kurnikovová. Pro Hingisovou se jednalo o pátý vítězný grandslam v této soutěži za sebou a třetí výhru na Australian Open v řadě. Kurnikovová vyhrála první grandslamový titul.\n\nSmíšenou čtyřhru vyhrála jihoafrická dvojice Mariaan de Swardtová a David Adams. Pro oba se jednalo o premiérový grandslamový titul. V roce 2000 získali společně poslední druhý, a to ve smíšené čtyřhře na French Open.\n\n Kristian Pless vs. Michail Južnyj, 6–4, 6–3\n\n Virginie Razzanová vs. Katarina Basternáková, 6–1, 6–1\n\n Jürgen Melzer / Kristian Pless vs. Ladislav Chramosta / Michal Navrátil, 6–7, 6–3, 6–0\n\n Eleni Daniilidouová / Virginie Razzanová vs. Natalie Grandinová / Nicole Renckenová, 6–1, 6–1\n\n \n"}
{"id": "788322", "url": "https://cs.wikipedia.org/wiki?curid=788322", "title": "Kompozitní řád", "text": "Kompozitní řád\n\nKompozitní řád (jeden z architektonických sloupových řádů) původně vznikl v antickém Římě spojením korintského řádu s iónskou hlavicí.\nPravděpodobně tento řád vzniká za vlády císaře Augusta v Římě. Nejznámější příklad na veřejné stavbě vůbec je využití kompozitního řádu na Titově oblouku.\nHlavice je tvořena dvěma řadami akantů s volutami, podporujícími diagonálně vykloněné rohy abaku, vyvedené z iónského echinu.\n"}
{"id": "788324", "url": "https://cs.wikipedia.org/wiki?curid=788324", "title": "Azavad", "text": "Azavad\n\nAzavad (: أزواد – Ázawád) byl fakticky nezávislý neuznaný stát na území v Sahelu, de iure součást Mali. Dne 6. dubna 2012 vyhlásila MNLA, sestávající z Tuaregů a ostatních kmenů Sahelu, nezávislost Azavadu na Mali, která však nebyla mezinárodně nikým uznána. Následně byla většina Azavadu ovládnuta islamistickou milicí Ansar Dine a wahhábistickou teroristickou skupinou Al-Kájda islámského Maghrebu. Poté bylo území znovu obsazeno malijskou armádou za výrazné vojenské podpory Francie, která do země vstoupila v lednu 2013. Na severu Azavad sousedil s Alžírskem, na východě s Nigerem, na jihu s Burkinou Faso a Mali a na západě s Mauritánií. V únoru 2013 celou oblast znovu ovládla malijská vláda, a tím Azavad zanikl.\n\nMístní podnebí je pouštní nebo polopouštní. Reuters o Azavadu napsal: \"„Většina země je tvořena Saharou a je víceméně neobyvatelná: skládá se ze skal, písečných dun a prachu.“\"\n\nZa region „Azavad“ lze považovat širší území než to, které se nachází v Mali, může obsahovat také části severního Nigeru a jižního Alžírska. MNLA ale ve své deklaraci nezávislosti Azavadu explicitně vyjádřila, že územní integritu sousedních zemí bude plně respektovat.\n\nHustota osídlení severního Mali je asi 1,5 člověka na kilometr čtvereční. Počet obyvatel Azavadu pochází ze sčítání lidu v roce 2009. Od ledna 2012, kdy začalo povstání Tuaregů, okolo 250 000 lidí opustilo region, což není v tabulce zohledněno.\n\nPůvodními obyvateli Azavadu jsou lidé Songhaj, Tuaregové, Maurové (Arabové), Fulbové (též Fulové, Furbové či Pulové) a Bambarové. Mezikmenovou dorozumívací řečí je francouzština. Dále se zde užívá tuarežský jazyk tamašek, arabština, fulbština, bambarština a songajština. Většina obyvatel regionu jsou muslimové – sunnité a súfisté. Malá křesťanská komunita se nacházela v Timbuktu, po obsazení města islamisty však většina křesťanů uprchla.\n\nO hegemonii ve správě Azavadu usilovala řada frakcí, jejichž mocenské pozice se měnily ze dne na den:\n\nOzbrojenou aktivitu s okrajovým politickým dopadem vyvíjely ještě tyto organizace:\n\n\nŘíše Gao byla na vrcholu moci v 9. století po Kristu – ve své době byla jedním z nejmocnějších západoafrických států. Byla přímým předchůdcem Songhajské říše. Zachovalo se o ní velmi málo písemným památek, takřka výhradně jen od arabských kupců. Asi někdy v průběhu druhé poloviny 13. století byla říše Gao pohlcena říší Mali. Arabský kartograf Abú Abdallah ibn Battúta, který v roce 1353 Gao navštívil, už bez pochybností píše, že Gao je jednou z malijských provincií.\n\nV druhé polovině 14. století došlo k prvním rebeliím a projevům nespokojenosti dynastie Sonni, budoucí vládnoucí dynastie říše Songhaj. V této době ještě Malijci dokázali separatistické snahy potlačit; ve století patnáctém se možnost udržení kontroly postupně vytrácí.\n\nKolem roku 1420 se Songhaj stává oblastním suverénem, neboť začíná vybírat tributy od ostatních sídel v okolí. Za vlády Sonniho Alího (1464–1492) zažívá Songhajská říše územní a politický rozmach, kdy z říše Songhaj udělá jeden z největších územních celků, jakým kdy vládl muslimský panovník.\n\nJeho následníkem byl Askia Mohamed I. (též Askia Veliký). Zmocnil se vlády protiprávně, protože nepocházel z dynastie Sonni. Nicméně jeho zábor trůnu byl široce akceptován a pod jeho vládou zažila Songhajská říše, potažmo oblast Azavadu, zlatou éru. Jednak pokračoval v územní expanzi a jednak se oblasti okolo měst Gao a Timbuktu staly centrem transsaharského obchodu se zlatem a otroky. Za jeho vlády se také islám stal integrální součástí Azavadu a Askiova láska k vědomostem a umění přinesla i rozmach kultury.\n\nAskia Mohamad I. byl roku 1528 svržen svým synem, který byl o tři roky později svržen svým bratrem. Období nestabilních vlád vedlo k postupnému úpadku Songhajské říše, jejíž existence byla ukončena roku 1591 marockou invazí.\n\nV roce 1591 na území Songhajské říše vtrhlo marocké vojsko o síle 4000 andaluských Maurů, 500 žoldáků a 25 00 pomocných sil, především otroků. Ahmed al-Mansúr, vládce Marockého sultanátu, si od toho sliboval získání zlatých dolů a kontrolu nad výnosným obchodem s otroky. Rozhodující bitva se udála 30. května (podle jiných zdrojů 13. března) 1591 u vesnice Tondibi. Početně poměrně slabé marocké síly se zde střetly až s 30 000 mužů silnou songhajskou armádou. Leč Maurové byli vyzbrojeni arkebuzami, bitvy se účastnilo i 6 děl původem z Anglie, a tak byla songhajská armáda na hlavu poražena. Pak bylo jen otázkou času, kdy se marocký sultán zmocní i zbytku země.\n\nSonghajská říše byla rozdělena na řadu pašaliků, pašové často vstupovali do manželských svazků s místní šlechtou, a tak upevňovali svou pozici. Mnoha strategicky nedůležitým a ekonomicky nevýznamným sídlům či kmenům byla poskytnuta široká autonomie s povinností platit tribut.\n\nS postupným úpadkem Marockého sultanátu jednotlivé pašaliky získávaly více samostatnosti, nicméně formálně pod marockou vládou zůstaly až do roku 1893.\n\nPo Berlínské konferenci v roce 1884 byla oblast Azavadu vyhlášena za francouzskou zónu vlivu. Francie území ovládla bez výstřelu, což jí zajistila série smluv s místními autoritami. 15. prosince 1893 do Timbuktu dorazila malá skupina vojáků vedená poručíkem Gastonem Boiteuxem, čímž byl francouzský zábor potvrzen.\n\nAzavad se stal součástí Francouzského Súdánu. Francouzské kolonie byly často reorganizovány a přejmenovávány – Azavad se tak postupem času stal součástí kolonie Horního Senegalu a Středního Nigeru (1899), Senegambie a Nigeru (1902), Horního Senegalu a Nigeru (1904) a konečně v roce 1920 opět Francouzského Súdánu.\n\nV roce 1958 byla Francouzskému Súdánu poskytnuta široká autonomie. V roce 1960 Francie souhlasila s vyhlášením nezávislé Federace Mali. Toto soustátí se skládalo z dnešního Senegalu a Mali. Federace fungovala pouhé tři měsíce, kvůli politickým rozporům se Senegal rozhodl vydat svou vlastní cestou. 22. září 1960 vyhlásila suverenitu republika Mali. Nová malijská vláda nereflektovala požadavky Tuaregů na autonomii, což vyústilo v 1. tuarežské povstání (1962–1964), kdy Tuaregové obsadili Kidal, Gao a Timbuktu. Reakce malijské vlády byla prudká, konflikt vyústil v humanitární krizi a tvrdé potrestání vůdců povstání, které zahrnovalo popravy a mučení a dalo základ hluboké, takřka nepřekonatelné nedůvěře mezi Tuaregy a centrální vládou.\n\nV roce 1990 započalo 2. tuarežské povstání. Příčinou byla jednak nečinnost malijské vlády ve věci tuarežského sebeurčení, jednak Tuaregové získali výcvik a zbraně v Kaddáfího Libyi. Povstání skončilo statem quo, kdy ani jedna strana nedokázala získat výraznou převahu. Nicméně Tuaregové dosáhli alespoň mírného zlepšení své situace, na jejich území začalo být směřováno více humanitární a ekonomické podpory, zároveň jim bylo umožněno se do určité omezené míry podílet na politice centrální vlády.\n\n3. tuarežské povstání začalo původně v severním Nigeru, když tamní kmeny – mezi nimi i Tuaregové – začaly požadovat větší podíl na výnosu uranových dolů (Niger je jedním z největších světových producentů uranu). Úspěch povstání přiměl tuarežské vojenské vůdce k rozšíření povstání i na sever Mali. Malijské vládě se podařilo za pomocí sérii smluv a ústupků tuarežským autoritám, stejně jako díky omezené vojenské intervenci, vyjednat v srpnu 2008 příměří.\n\nMNLA využila vojenského puče v Mali, který dne 22. března 2012 sesadil prezidenta Amadoua Toumaniho Tourého a malijskou vládu. Díky stažení malijských vojenských jednotek do centra země a díky přílivu zbraní ze sousední Libye MNLA snadno zabrala sever Mali. 1. dubna obsadila prakticky bez boje největší město na severu – Timbuktu. Poté dne 6. dubna vyhlásila nezávislost území pod svou kontrolou.\n\nNa území Azavadu operovaly i dvě silné povstalecké skupiny – Ansar Dine a Al-Kájda islámského Maghrebu. Jakou roli ve vyhlášení nezávislého Azavadu hrálo případné spojenectví mezi Ansar Dine a MNLA, je zatím nejasné, nicméně se dá předpokládat alespoň minimální pragmatická spolupráce v boji proti centrální vládě. Po oslabení ústřední moci islamisté ihned využili situace a ve třech městech – Timbuktu, Gao a Kidalu – vyvěsili své černé vlajky a ohlásili svůj plán zavést právo šaríja. Logicky se tak dostali do silného rozporu s vedením MNLA, které si nárokovalo mocenský monopol.\n\nK nejasnosti situace přispívalo to, že se jedna strana snažila distancovat od druhé. Například vůdce Ansar Dine Omar Hamaha prohlásil: \"„Naše válka je svatá válka. Je to legální válka ve jménu islámu. Jsme proti rebeliím. Jsme proti vyhlášení nezávislosti. Jsme proti revolucím, které nejsou ve jménu islámu.“\" Od Al-Kájdy islámského Maghrebu se distancovali zástupci MNLA ústy svého tiskového mluvčího Hamy Sid Hameda: \"„Lídr našeho Národního hnutí pro osvobození Azavadu nedávno ještě jednou zdůraznil, že jedním z našich hlavních cílů je boj proti ozbrojeným skupinám teroristů, proti Al-Káidě v muslimském Magribu. Jsme připraveni připojit se ke všem, kdo bojují proti této nákaze v Salechu a na Sahaře.“\"\n\nList The Telegraph upozornil, že s narůstajícími rozpory mezi jednotlivými frakcemi se schyluje ke krveprolití a humanitární krizi. Okolo 250 000 lidí již opustilo své domovy,\n\nJihoafrická agentura NEWS24 uvedla, že Ansar Dine, aby získala důvěru místního obyvatelstva, dala všem vědět, že jestli se někdo dostane do potíží, tak může zavolat na tísňové telefonní číslo provozované islamisty. Dramane Maiga, zaměstnanec místního autobusového dopravce, řekl, že autobus, který řídil, naložený uprchlíky z města Gao, byl zadržen bojovníky z MNLA. Cestující využili tísňové telefonní linky, do třiceti minut přijeli islamisté a údajně s výkřiky „Alláh je veliký“ podřezali jednoho Tuarega.\nDalší zprávy také mluví o tom, že v Timbuktu vzrůstá odpor proti islamistům a že MNLA dala Ansar Dine ultimátum, aby toto město bezpodmínečně vyklidila, naproti tomu reportáž televizní stanice Al-Džazíra hovoří o tom, že obyvatelé Timbuktu jsou s islamisty spokojeni, neboť ti na rozdíl od Tuaregů poskytují znatelnou ochranu a zásobování vodou a jídlem.\n\nDne 9. dubna agentura Reuters přinesla zprávu, že Timbuktu má v držení Ansar Dine, s výjimkou některých důležitých budov, jako je například letiště. Zároveň přinesla novou informaci, že v Timbuktu vznikla nová militantní organizace Azavadská národní osvobozenecká fronta (francouzská zkratka FLNA), jejíž členové jsou etničtí Arabové. Spíše než vojensko – politické uskupení s dlouhodobými cíli je to spíše milice nebo domobrana, která si vzala za cíl vyhnat Tuaregy z Timbuktu. Pro agenturu Reuters jeden z členů FLNA uvedl: „My, Arabové z Timbuktu, si nikdy nenecháme vládnout Tuaregem z Kidalu.“ Generální tajemník FLNA Mohamed Lamine Sidad uvedl, že se nesnaží ani o nezávislost ani o zavedení práva šaríja, ale o dosažení míru a svobody obchodních aktivit. Nakolik bude FNLA spolupracovat s oficiální vládou Mali a vojenskými jednotkami ECOWAS, není nyní jasné.\n\n12. dubna stanice Al Džazíra přinesla reportáž z Timbuktu, odkud prchají zástupy lidí. Ve městě vládne nedostatek zboží, protože všechny obchodní cesty jsou uzavřené. Hrozí hlad. Jediným poskytovatelem potravin jsou ozbrojené skupiny, které zabraly sklady po vytlačené malijské státní armádě a vlastnictví potravin využívají k manipulaci místního obyvatelstva.\n\n13. dubna přinesl portál Maghrebia.com informace o dalším vývoji – islamisté zcela převzali iniciativu ve správě Azavadu, vyjma severních částí, které jsou jádrovým územím tuarežských kmenů. Ansar Dine se nechala slyšet, že je to první z kroků, který má přeměnit Mali na wahhábistický emirát. V Gao byly viděny důležité osoby Al-Kájdy islámského Maghrebu, jako je třeba Mochtár Belmochtár. Al Kájda islámského Maghrebu má za sebou také silné finanční zázemí, od roku 2002 provedla asi 50 únosů zahraničních příslušníků, za jejichž výkupné inkasovala více než 130 miliónů dolarů, což dost posiluje její pozici.\n\n16. dubna vláda Mali projevila ochotu vést mírové rozhovory a prohlásila, že je otevřená případné federalizaci země, což je jedna z mírových podmínek MNLA. Odmítla však hovořit se skupinami, které označila jako „zahraničním ozbrojené džihádisty“, což by mohla být narážka na přítomnost Al-Kájdy. Ansar Dine je k jednání svolná, ale kdyby došlo k případnému vměšování západních mocností, tak je rozhodnutá rozhovory přerušit. Pro Mali je zároveň nepřípustné, aby se země rozdělila na dvě suverénní části, v takovém případě je stále odhodlaná svou teritoriální integritu vojensky chránit.\n\nDne 20. dubna Ansar Dine potvrdila vznik islámské policie, která bdí nad dodržováním práva šaríja. 26. dubna do Timbuktu vjelo okolo sta vozidel arabské organizace FNLA. Očití svědci hovoří, že jsou „po zuby ozbrojení.“ Bez výstřelu se zmocnili města. Dne 13. května proběhlo bilaterální jednání mezi představiteli MNLA a Ansar Dine. Tyto dvě organizace se dohodly na odzbrojení vlastních milic a vytvoření jednotné prozatímní vlády. Body jednání dosud nebyly naplněny.\n\nDne 14. května byl ohlášen vznik nové organizace – Mouvement républicain pour la reconstruction de l'Azaouad (MRRA) – Republikánské hnutí pro rekonstrukci Azavadu, kterou vede bývalý malijský plukovník (kolonel) El-Hadj Ag Gamou. Hnutí si za svůj cíl vytyčilo boj proti islamistům a boj za autonomii Azavadu – avšak v rámci Malijské republiky. Organizace se snaží do svých řad naverbovat příslušníky všech azavadských etnických skupin a podle svých slov disponuje silou 1 000 mužů a 250 vozidel. V tento den zároveň proběhly demonstrace etnika Songhai ve městě Gao, lidé strhávali azavadské a islamistické vlajky, přičemž je nahrazovali malijskými. Etnikum Songhai tvoří asi 46 % obyvatelstva Gao. Demonstrace byla potlačena, s počtem asi čtyř raněných. Pozorovatelé hovoří o tom, že vznik MRRA a demonstrace ve stejný den není náhodný.\n\n20. července světové agentury přinesly zprávu, že správy Azavadu se definitivně chopili islamisté a MNLA byla z oblasti vytlačena. MNLA teď hledá mezinárodní pomoc, protože počítá s tím, že tuarežský režim by byl pro řadu států přijatelnější než islamistický. V srpnu ohlásil Dětský fond OSN, že Ansar Dine a Hnutí pro jedinost a džihád v západní Africe verbují dětské vojáky pro boj proti svým nepřátelům.\n\nNezávislost Azavadu odmítly uznat Africká unie, Evropská unie, Spojené státy americké i ECOWAS. Zástupce ECOWASu prohlásil, že tato organizace podstoupí jakékoliv opatření, včetně užití síly, na zajištění teritoriální integrity Mali. ECOWAS uvedl do pohotovosti na 2 000 vojáků, na případný vojenský zásah se čekalo až po schůzce hlav okolních států Alžírska, Mauritánie a Nigeru, která proběhla dne 8. dubna v mauritánském Nuakšottu. Nakonec se nedokázaly na tématu případné invaze shodnout, některé země preferovaly vojenský zásah a některé diplomatické jednání, nicméně vojáci zůstali v pohotovosti.\n\nECOWAS zároveň na schůzce odmítl uznat vojenskou juntu za legitimní vládu Mali a uvalil na Mali mimo jiné hospodářské sankce. Malijská vojenská vláda projevila ochotu uspořádat řádné demokratické volby a předat moc civilistům, pokud ECOWAS pomůže s vyřešením azavadské krize a sankce odvolá. Tato dohoda nakonec vstoupila v platnost, novým civilním prezidentem se 12. dubna stal bývalý mluvčí parlamentu Dioncounda Traore a ECOWAS sankce odvolal. Zároveň rozhodl, že v jižních části Mali budou přítomny jeho vojenské jednotky, aby byla civilní vláda posílena. Vojenské jednotky ECOWASu mají plnit hlavně ochrannou a preventivní funkci a pro zásah v oblasti Azavadu nemají žádný mandát. Kdy přijedou, není zatím jasné.\n\nAlžírsko uzavřelo s Mali hranice, aby tak zabránilo zásobování Azavadu pohonnými hmotami a dalším k boji důležitým zbožím. Francie se přimlouvá za to, aby se azavadská krize vyřešila politickým kompromisem.\n\nČím dál zjevnější spolupráce Ansar Dine a Al-Kájdy ještě zhorší už tak špatné vztahy Azavadu s USA a evropskými zeměmi.\n\nMy, lid Azavadu\nprostřednictvím Národního hnutí pro osvobození Azavadu, po konzultaci s\n\n\ns připomínkou na principy mezinárodního práva a zásady mezinárodních právních předpisů, které upravují právo národů na sebeurčení, zejména na 1. a 55. článek Charty OSN a na příslušná ustanovení Mezinárodní deklarace o právech původních obyvatel;\n\nvzhledem k vůli našich významných duchovních vůdců pocházejících ze všech částí Azavadu, která byla výslovně vyjádřena v dopise z 30. května 1958 adresovaném francouzskému prezidentovi\n\nvzhledem k tomu, že v roce 1960, kdy západoafrické národy získávaly svobodu, Francie připojila Azavad bez jeho souhlasu k Malijskému státu, který byl Francií právě vytvořen\n\ns připomínkou masakrů, zvěrstev a ponížení, s připomínkou drancování a genocidy v letech 1963, 1990, 2006 a 2010, které byly vždy mířeny výhradně proti lidem Azavadu a to až do 1. dubna 2012\n\ns připomínkou na nelidské chování Mali, které využilo různá období sucha (1967, 1973, 1984, 2010 atd.) k vyhlazování našeho národa, neboť zadržovalo štědrou humanitární pomoc\n\nvzhledem k nahromadění více než 50letého špatného vládnutí, kterému se nevyhýbala korupce a vojensko – politicko – finanční tajné úmluvy, které ohrožovaly existenci azavadského lidu a které podkopávaly stabilitu regionu a mezinárodní mír\n\nvzhledem k úplnému osvobození území AZAVAD\n\nbez možnosti odvolání vyhlašujeme NEZÁVISLÝ STÁT AZAVAD, jehož existence začíná v tento den, pátek 6. dubna 2012.\n\nProhlašujeme:\n\nVýkonná komise MNLA vyzývá celou mezinárodní komunitu, aby bez zpoždění v duchu spravedlnosti a míru uznala nezávislost AZAVADU.\n\nVýkonná komise MNLA bude až do založení příslušných státních orgánů pokračovat ve správě celého území Azavadu.\n\nGAO 2012/04/06\n\nGenerální tajemník MNLA\n\nBillal Ag Acherif\n\n"}
{"id": "788326", "url": "https://cs.wikipedia.org/wiki?curid=788326", "title": "Joanna Rowsellová", "text": "Joanna Rowsellová\n\nJoanna Katie Rowsellová (* 5. prosince 1988, Sutton, Spojené království) je britská cyklistka a mistryně světa na dráze.\n\nVyhrála zlato na mistrovství světa 2008 a 2009 v týmové stíhačce, titul na Evropě 2011. V dubnu 2012 byla součástí britského ženského tria, které na olympijském velodromu vyhrálo ve světovém rekordu stíhací závod družstev. Sama Rowsellová pak přidala svoje vlastní vítězství v individuální stíhačce.\n\n"}
{"id": "788336", "url": "https://cs.wikipedia.org/wiki?curid=788336", "title": "Malcolm Lowry", "text": "Malcolm Lowry\n\nClarence Malcolm Lowry (28. července 1909 – 26. června 1957) byl anglický básník a spisovatel, který se proslul především svojí knihou \"Under the Volcano\" (česky: \"Pod sopkou\") z roku 1947. Na filmové plátno knihu převedl roku 1984 John Huston (s Albertem Finneyem a Jacqueline Bissetovou v hlavních rolích). Za jeho života mu vyšly jen dvě novely, krom \"Pod sopkou\" ještě \"Ultramarine\" roku 1933. Řada prací, zejména básní, však ještě vyšla posmrtně.\n\n\nBradbrook, Muriel Clara: \"Malcolm Lowry: His Art and Early Life\", Cambridge, Cambridge university press 1974.\n\n"}
{"id": "788339", "url": "https://cs.wikipedia.org/wiki?curid=788339", "title": "Peter Jakubech", "text": "Peter Jakubech\n\nPeter Jakubech (* 22. června 1971) je bývalý slovenský fotbalista, brankář. Jeho syn Adam je také fotbalovým brankářem.\n\nHrál za ZVL Považská Bystrica, FC Union Cheb, Tatran Prešov, Spartak Trnava, MŠK Žilina, MFK Ružomberok, FK Dukla Praha, SK Dynamo České Budějovice, BSC Bardejov a Steel Trans Ličartovce. V Poháru vítězů pohárů nastoupil za Prešov ve 4 utkáních.\n\n"}
{"id": "788341", "url": "https://cs.wikipedia.org/wiki?curid=788341", "title": "Nakačia", "text": "Nakačia\n\nNakačia je říčka 2. řádu v Litvě, v Žemaitsku v okresech Šilalė a Telšiai, přítok jezera Biržulis, do kterého se vlévá 1 km západně od vsi Šakalinė, 4 km východně od města Varniai. Pramení 2,5 km východně od vsi Beržė, 11 km jihojihovýchodně od města Varniai. Teče zpočátku směrem západním v severovýchodním cípu okresu Šilalė, u vsi Beržė se stáčí k severu a vtéká na území okresu Telšiai. Na dvou úsecích - první u vsi Beržė, druhý u vsi Skrandėnai - protéká hlubokým údolím, jinak teče poměrně rovinatou krajinou. Dolní tok je bažinatý. Kromě posledních 1,6 km je regulovaná. Dolní tok spadá do regionálního parku \"Varnių regioninis parkas\". \n\n"}
{"id": "788344", "url": "https://cs.wikipedia.org/wiki?curid=788344", "title": "Platycleis", "text": "Platycleis\n\nPlatycleis je rod hmyzu popsaný Fieberem v roce 1852, patří do čeledi kobylkovití (\"Tettigoniidae\").\n\nDruhy tohoto rodu jsou rozšířeny v Evropě, na severu Afriky a v Asii.\n\nSamci Platycleis affinis, jednoho z druhů tohoto rodu, mají v poměru ke zbytku těla největší varlata na světě.\n\n\n"}
{"id": "788346", "url": "https://cs.wikipedia.org/wiki?curid=788346", "title": "HockeyAllsvenskan 2011/2012", "text": "HockeyAllsvenskan 2011/2012\n\nSezóna 2011/2012 byla 30. sezónou švédské druhé nejvyšší hokejové soutěže – HockeyAllsvenskan. Do Kvalserien (baráže o nejvyšší soutěž) postoupily týmy Örebro HK, Leksands IF, BIK Karlskoga a Rögle BK. V baráži uspěl pouze tým Rögle BK, který tak postoupil do dalšího ročníku Elitserien.\n\nBaráže se zúčastnilo šest týmů: poslední dva celky Hockeyallsvenskan a nejlepší čtyři celky z play off Division 1. Týmy se utkaly dvoukolově každý s každým.\n\n██Nominovali se do HockeyAllsvenskan 2012/2013\n\n██Hráli v Division 1 2012/2013\n\nTým Borås Hockey si sice uhájil svoji příslušnost k HockeyAllsvenskan, ale poté prodal licenci týmu Asplöven HC.\n\n Oficiální stránky ligy\n"}
{"id": "788348", "url": "https://cs.wikipedia.org/wiki?curid=788348", "title": "Platycleis affinis", "text": "Platycleis affinis\n\nPlatycleis affinis je rovnokřídlý hmyz z čeledi kobylkovití a rodu Platycleis.\n\nVelikost dospělých imag kolísá mezi 20 až 28 mm. Mají žlutohnědou barvu, často s načervenalým nádechem. Tělo je pokryto slabým, mlhavě tmavým vzorováním. Poslední pár nohou má na sobě černou podélnou čáru, vnitřní stehna jsou tónována béžově a červenohnědě. Na béžové spodní straně břicha není žádný vzor. Platycleis affinis má tmavá, dlouhá tykadla. Složené oči jsou světle hnědé s tenkým, tmavým vzorem a tmavě hnědou skvrnou uprostřed. Samičky mají silně zakřivené, červenohnědé Kladélko.\n\nDruh ve Střední Evropě nalezneme jen v Dolním Rakousku. Mimo střední Evropu se vyskytuje ve Středomoří (Španělsko, jižní Francie, ostrovy v Egejském a Jónském moři, Turecko a Palestina).\n\nDospělci se objevují od července do září převážně v suchých stepních porostech.\n\nRozlišují se dva poddruhy:\n\nV časopise Biology Letters v roce 2010 zveřejnili britští vědci Karim Vahed z University of Derby a James Gilbert z Cambridge University, že varlata samečků druhu Platycleis affinis tvoří 13,8 % jejich těla. Tento druh tak má v poměru ke zbytku těla největší varlata na světě. Nadměrná varlata u těchto kobylek umožňují samečkům přenést relativně malé množství ejakulátu do většího počtu samiček a pářit se opakovaně, aniž by se jejich zásoby spermatu vyčerpaly.\n"}
{"id": "788349", "url": "https://cs.wikipedia.org/wiki?curid=788349", "title": "Sinusová zástava", "text": "Sinusová zástava\n\nSinusová zástava je porucha srdečního rytmu, při které dochází k přechodnému výpadku tvorby vzruchů v místě jejich normálního vzniku, tedy v sinoatriálním uzlu. Tento výpadek trvá obvykle řádově sekundy, poté se aktivita v sinoatriálním uzlu obnoví, při delším trvání se projeví aktivita náhradních center, které sinoatriální uzel zastoupí a jsou zdrojem náhradního rytmu - uniklé stahy či déletrvající rytmy obvykle z oblasti atrioventrikulárního uzlu jako náhradní junkční rytmus, případě z komor (náhradní komorový rytmus). \n\nJejich zvláště opakovaný výskyt je spojen s degenerativním postižením převodního systému srdečního, většinou v rámci sick sinus syndrom. Kratší sinusové zástavy mohou být navozeny léky (např. srdečními glykosidy či betablokátory) nebo se vyskytnout u mladých trénovaných lidí (u vagotonie). \n\nSinusová zástava se projeví obvykle krátkodobou poruchou vědomí - synkopou, nebo krátkodobou slabostí a závratí, která odezní po obnovení normální aktivity srdce. Porucha se pozná podle elektrokardiografického záznamu (EKG), i když se většinou zachytí až na dlouhodobém záznamu (v nejběžnější formě při 24-hodinovém monitorování pomocí EKG Holteru). Na EKG se projeví rovnou čárou (izoelektrická linie) bez přítomných vln P a QRS (jež odpovídají normální aktivitě předsíní a komor), před tímto úsekem bývá sinusový rytmus, po něm také sinusový rytmus nebo rytmus náhradní. Na rozdíl od sinoatriální blokády nelze vystopovat nějakou pravidelnost (v délce trvání výpadku, opakování apod.) \n\nJe nutné upravit medikaci - vysadit léky, které srdce zpomalují. Pokud porucha přetrvává a nemocný výpadky vnímá (obvykle v rámci sick sinus syndromu), je nutná kardiostimulace.\n\n"}
{"id": "788350", "url": "https://cs.wikipedia.org/wiki?curid=788350", "title": "Židovský hřbitov v Bílině", "text": "Židovský hřbitov v Bílině\n\nŽidovský hřbitov v Bílině se nachází v západní části města Bílina, asi 500 metrů západně od Mírového náměstí, na tzv. Mosteckém předměstí. Založen byl v roce 1891 v sousedství městského hřbitova a na jeho celkové ploše 5853 m (jiné zdroje tuto rozlohu zpochybňují) je možno nalézt zhruba 40 náhrobních kamenů. Při někdejším vstupu na hřbitov stojí pozůstatky márnice a dominantní brána. Na hřbitov je možné se dostat přes městský hřbitov z Mostecké ulice. Veřejnosti je však nepřístupný, zejména kvůli propadům půdy.\n\n"}
{"id": "788351", "url": "https://cs.wikipedia.org/wiki?curid=788351", "title": "Velcí Řekové", "text": "Velcí Řekové\n\nVelcí Řekové, v originále (\"Megali Ellines\"), byla televizní soutěž řecké stanice Skai TV z roku 2009. Šlo o mutaci formátu BBC 100 největších Britů. Cílem ankety bylo vybrat největší osobnosti řecké historie, počítaje v to dějiny starověkého Řecka.\n\n"}
{"id": "788353", "url": "https://cs.wikipedia.org/wiki?curid=788353", "title": "Rest", "text": "Rest\n\nRest, vlastním jménem Adam Soptík (*1986, Trenčín) je český rapper a MC.\n\nKromě psaní textů se v minulosti aktivně věnoval freestyle rapu. Cca od roku 2003 byl členem kapely \"DIVNEJ POSTOY\" a od roku 2010 působí v českém labelu Ty Nikdy (společně s Ideou, Pauliem Garandem, MC Geyem, Boy Wonderem, DJem Fattem, Inphym, Kenny Roughem, FNTMem a Dubasem a dalšími). Mimo několika dřívějších vítězství na akcích jako Battle night, Urban Rapublic a mnoha dalších českých battlech, vyhrál v roce 2008 i prestižní Art Attack Freestyle Battle na Slovensku. V roce 2010 vydal s DJem Fattem společnou desku “Premiéra”. Ta zaznamenala obrovský úspěch a nastartovala jeho sólovou kariéru. Skončil s aktivní účastí na battlech a začal se naplno věnovat koncertování a vydávání skladeb. Mezi největší hity tohoto alba patří Balkónovka, Panáky na zem, Premiéra, Kuřivoj Vysajbong atd. V roce 2012 vyšla společná deska celého Ty Nikdy labelu s názvem “Label”. V říjnu 2013 vyšla jeho druhá deska s názvem “Střepy” opět s DJem Fattem a po delší pauze, kdy rozdával sloky na cizí alba víc než vlastní tracky, vyšla v dubnu 2018 konečně jeho třetí deska “Restart”. Nyní už šlo o album s hudbami od více producentů, mezi kterými ale nechyběl ani DJ Fatte. Na albu se v textech silně odráží změny v životě Resta a jeho tvorba i sdělení se posouvá jinam, než na předchozích albech. V říjnu 2018 vyšla druhá společná label deska s názvem “AKTA X”. Nyní Rest pracuje na čtvrté sólo desce.\n\n\n\n"}
{"id": "788356", "url": "https://cs.wikipedia.org/wiki?curid=788356", "title": "Kabelová vývodka", "text": "Kabelová vývodka\n\nKabelová vývodka je součástka, která slouží k upevnění elektrického kabelu procházejícího stěnou elektrického zařízení nebo přístroje. Kabel je vývodkou protažen bez přerušení, nejde tedy o konektorové nebo zásuvkové spojení. Vývodka drží kabel ve stabilní poloze, brání poškození pláště kabelu o hrany otvoru ve stěně, odlehčuje tah kabelu na svorky (kontakty) uvnitř zařízení a současně utěsňuje prostor elektrického přístroje nebo zařízení před vnikáním prachu a vlhkosti. Běžně je dosahováno krytí až IP68.\n\nJde o součástku válcového tvaru s průchozím otvorem pro protažení kabelu. Na jednom konci je opatřena vnějším závitem a dosedacím límcem pro upevnění do stěny elektrického zařízení. Vývodka se protáhne otvorem ve stěně a přes těsnící pryžovou podložku se maticí zevnitř upevní. Touto základní částí prochází kabel volně. Druhý konec vývodky je určen k upevnění kabelu. Časté jsou dva způsoby upevnění kabelu:\n\nVývodky se zpravidla vyrábějí ve velikostní řadě pro různé průměry kabelů. Navíc díky pružným elementům užitým k utěsnění se vývodka přizpůsobí odchylkám v průměru kabelu i nepravidelnostem tvaru. Přiřazení vhodné velikosti vývodky k průměru kabelu doporučuje výrobce v technické dokumentaci. Průměry starších řad vývodek i jejich závitů vycházely z tzv. pancéřového závitu (označení Pg), v současnosti jsou běžně dostupné metrické závity (označené M). Ve většině plastových rozváděčů (rozvodnic) jsou ve stěnách předlisované otvory (zeslabená místa), které je možné snadno odkrýt a umístit do nich právě kabelové vývodky.\nPředevším pro pevnou instalaci, kde se nepředpokládá pohyb kabelu a kde je navíc použitý kabel s tuhým (ne laněným) jádrem, jsou dostupné i vývodky upevněné do stěny jen nacvaknutím, bez zajištění maticí. Takové vývodky mají pro upevnění do stěny růžici pružných výstupků a lze je do připraveného otvoru upevnit pouhým zatlačením. Tento způsob montáže ale vyžaduje důsledné dodržení správné velikosti otvoru i vývodky. Někteří výrobci rozvodnic vycházejí vstříc použití těchto vývodek tím, že k předlisovaným otvorům přímo vyznačují i doporučený rozměr vývodky. U některých výrobků, typicky u nástěnných rozbočovacích krabic (krabicových rozvodek) může být vývodka vytvořena přímo jako součást těla krabice, není nutno ji do stěny krabice upevňovat. Otvory pro protažení kabelu výrobce nějakým jednoduchým způsobem zaslepí. Při montáži se zprůchodní jen ty otvory, které chce montážník skutečně použít.\n\nV tělese vývodky je kabel často upevněn sevřením mezi pružné segmenty, které jsou k sobě stlačovány převlečnou maticí nebo přítlakem zdeformovaného pryžového kroužku. Pro ohebné kabely (s laněným jádrem) různých pohyblivých přívodů se vývody doplňují další opěrou. Převlečná matice může být doplněna spirálou, která obepíná několik centimetrů délky kabelu vystupujícího z vývodky. Spirála brání zalomení kabelu přímo za výstupem z vývodky, což je významné u kabelů vystupujících z vývodky vodorovně nebo svisle vzhůru, kdy kabel ohýbá samotná jeho tíha.\n\nBěžně používané kabelové vývodky jsou z plastu (například z polystyrolu), tedy ze stejné hmoty, ze které se vyrábějí rozbočovací krabice a rozvodnice. Plastové vývodky se užívají i u rozváděčů se stěnami z ocelového plechu. U některých rozváděčů, kde je nutné řešit odolnost v rámci EMC se používají kovové vývodky, vybavené kontaktními planžetami z pružného materiálu (bronz), které zajistí propojení kostry zařízení a stínícího obalu kabelu. Samotné vývodky jsou často z poniklované mosazi.\n\n\nPro případy, kdy je do rozváděče potřeba zavést kabel již zakončený konektorem (konfekcionovaný kabel) existují zvláštní, dělené vývodky/průchodky. Jsou to desky z pružného materiálu s připravenými otvory pro protažení kabelů. Deska je ale příčně dělena tak, aby bylo možné vložit přímou část kabelu, bez protahování konektoru, který má větší rozměry. Složením obou polovin k sobě je kabel upevněn. Složená pružná deska už s upnutým kabelem se následně natlačí do otvoru ve stěně rozváděče a zajistí překryvným rámečkem. Celý systém je opakovatelně rozebíratelný. Jedna z konstrukcí využívá k upevnění kabelů moduly, které mají stejný vnější čtvercový tvar, ale odlišné otvory pro kabel. Tak je možné protáhnout jediným otvorem ve stěně rozváděče kabely různého průměru a kabely také vyměňovat.\n\n"}
{"id": "788361", "url": "https://cs.wikipedia.org/wiki?curid=788361", "title": "Sport de filles", "text": "Sport de filles\n\nSport de filles (francouzsky \"Dívčí sport\") je francouzsko-německý dramatický film z roku 2011. Natočila jej režisérka Patricia Mazuyová podle scénáře, na němž se spolu s ní podíleli ještě Simon Reggiani a François Bégaudeau. Hlavní roli v něm ztvárnila Marina Handsová a hráli v něm také Bruno Ganz, Josiane Balasko a další.\n\nOriginální hudbu ke snímku složil velšský hudebník a skladatel John Cale. Ten s režisérkou spolupracoval již v minulosti, konkrétně na filmu \"Saint-Cyr\" (2000), a znovu o několik let později na snímku \"Paul Sanchez est revenu!\" (2018). Ve filmu je rovněž použita Caleova francouzsky zpívaná píseň „Pile à l'heure“, která v odlišné verzi vyšla na jeho albu \"Extra Playful\" v přibližně stejné době, kdy byl uveden film.\n\nSvětová premiéra filmu proběhla dne 18. října 2011 na Mezinárodním filmovém festivalu v La Roche-sur-Yon. Později byl uveden i na dalších festivalech (mj. Cinemania v kanadském Montréalu). Dne 25. ledna 2012 byl uveden do francouzských kin. V lednu 2016 se snímek dočkal jednorázového uvedení v Česku, konkrétně na Francouzském institutu v Praze (uveden zde byl pod názvem \"Sport pro holky\"). Rovněž byl vydán na DVD.\n\n"}
{"id": "788363", "url": "https://cs.wikipedia.org/wiki?curid=788363", "title": "Naši velcí Portugalci", "text": "Naši velcí Portugalci\n\nNaši velcí Portugalci, v originále Os Grandes Portugueses, byla televizní soutěž, kterou roku 2007 uspořádala portugalská veřejnoprávní stanice Rádio e Televisão de Portugal. Po vzoru britské soutěže 100 největších Britů měli diváci hlasovat pro největší osobnosti portugalských dějin. Zvítězil pravicový diktátor Salazar, na druhém místě skončil dlouholetý předseda Portugalské komunistické strany Álvaro Cunhal. Zajímavostí je, že televizní stanice SIC Notícias ve stejné době odvysílala soutěž \"Eixo do Mal\" (\"Osa zla\"), která hledala největší národní padouchy, a i zde vyhrál diktátor Salazar.\n\n"}
{"id": "788364", "url": "https://cs.wikipedia.org/wiki?curid=788364", "title": "Australian Open 1999 – mužská dvouhra", "text": "Australian Open 1999 – mužská dvouhra\n\nObhájcem titulu byl Čech Petr Korda, který ve třetím kole podlehl turnajové patnáctce Američanu Toddu Martinovi.\n\nVítězem se stal desátý nasazený Jevgenij Kafelnikov, který jako první Rus v historii vyhrál dvouhru na tomto grandslamu, když v boji o titul zdolal Švéda Thomase Enqvista výsledkem 4–6, 6–0, 6–3, 7–6.\n\n\n"}
{"id": "788365", "url": "https://cs.wikipedia.org/wiki?curid=788365", "title": "Národní hnutí za osvobození Azavadu", "text": "Národní hnutí za osvobození Azavadu\n\nNárodní hnutí za osvobození Azavadu (: \"Mouvement National pour la Libération de l'Azawad\", zkratka MNLA) je politická a vojenská organizace se základnou v Azavadu v severním Mali. Hnutí bylo založeno Tuaregy, kteří v roce 2011 bojovali v libyjské občanské válce. Vznik hnutí se datuje k říjnu 2011 a účastní se ho i jiné pouštní kmeny než Tuaregové, sama MNLA uvádí, že v jejích řadách jsou kmeny Songhai, Peul a Moor a vojáci s důstojníky, kteří dezertovali z malijské vládní armády. Podle údajů MNLA se kromě bývalých bojovníků z libyjského konfliktu v hnutí nachází členové, kteří se významně podíleli na tuarežském povstání v roce 1990 pod hlavičkou Spojené azavadské fronty (MFUA) a na povstání v roce 2006, které vedlo Tuarežské hnutí severního Mali (MTNM)\n\nMalijská vláda upozornila, že některé kontakty MNLA vedou k Al-Káidě, MNLA to ale rozhodně popírá. Jeho tiskový mluvčí Hama Sid Hamed prohlásil: \"„Lídr našeho Národního hnutí pro osvobození Azavadu nedávno ještě jednou zdůraznil, že jedním z našich hlavních cílů je boj proti ozbrojeným skupinám teroristů, proti Al-Káidě v muslimském Maghribu. Jsme připraveni připojit se ke všem, kdo bojují proti této nákaze v Salechu a na Sahaře.“\" Dne 1. dubna 2012 hnutí získalo, společně s islamistickou organizací Ansar Dine , kontrolu nad severním Mali a ovládlo zdejší největší města Kidal, Gao a Timbuktu. Dne 6. dubna 2012 MNLA jednostranně vyhlásila nezávislost Azavadu.\n\n8. dubna se sešli zástupci ECOWASu, aby projednali možnost vojenského zásahu proti MNLA. Propukají také první spory mezi islamisty reprezentující Ansar Dine a Tuaregy sdružených do MNLA.\n"}
{"id": "788367", "url": "https://cs.wikipedia.org/wiki?curid=788367", "title": "Lenore, the Cute Little Dead Girl", "text": "Lenore, the Cute Little Dead Girl\n\nLenore, the Cute Little Dead Girl (v překladu \"Lenore, roztomilá mrtvá holčička\") je komiks s černým humorem vytvořený Romanem Dirgem. Komiks byl vydáván v letech 1998-2007, od roku 2009 je vydávána nová série. Hlavní postava, Lenore, byla inspirována stejnojmennou postavou z básně Edgara Allana Poea, Lenora.\n\nV roce 2002 byl vytvořen animovaný seriál s 26 díly, každým o délce dvou až čtyř minut. Všechny díly začínají veršem z básně Lenora: \"A Dirge for her, the doubly dead in that she died so young.\" (lze přeložit jako „Žalm pro tu, dvakrát jež umřela, tím že květ jejího mládí plál.“ nebo „Tím spíš, že v mládí zemřela, budiž ji lehká zem.“). Slovo \"dirge\" je v původní básni stylizováno s malým písmenem, může se proto taky vztahovat k autorovi Lenore – Roman \"Dirge\".\n\n\n\n"}
{"id": "788368", "url": "https://cs.wikipedia.org/wiki?curid=788368", "title": "Meowingtons Hax Tour Trax", "text": "Meowingtons Hax Tour Trax\n\nMeowingtons Hax Tour Trax je studiové album umělců, kteří patří pod Deadmau5ovu nahrávací značku Mau5trap. Bylo vydáno na podporu těchto umělců a také Deadmau5ova Meowingtons Hax turné, které je pojmenováno podle Joelova kocoura Profesora Meowingtonse.\n"}
{"id": "788370", "url": "https://cs.wikipedia.org/wiki?curid=788370", "title": "Locked Down", "text": "Locked Down\n\nLocked Down je studiové album Dr. Johna, vydané v dubnu 2012 pod značkou Nonesuch Records. Jedná se o jeho první album, které vyšlo u tohoto vydavatelství. Album produkoval Dan Auerbach ze skupiny The Black Keys. Album bylo oceněno cenou Grammy v kategorii nejlepší bluesové album; Auerbach byl oceněn jako producent roku.\n\nAutory všech skladeb jsou Dr. John, Daniel Auerbach, Maximilian Weissenfeldt, Leon Michels, Nick Movshon a Brian Olive.\n"}
{"id": "788374", "url": "https://cs.wikipedia.org/wiki?curid=788374", "title": "Camp Muir", "text": "Camp Muir\n\nCamp Muir, pojmenovaný po přírodovědci Johnu Muirovi, je vysoko položené útočiště pro horolezce na svahu hory Mount Rainier ve stejnojmenném národním parku. Nachází se v nadmořské výšce přibližně 3 100 metrů mezi Muirovým sněhovým polem a Kaulicským ledovcem. Jedná se o nejpoužívanější tábor pro horolezce pokoušející se o zdolání hory.\n\nZdejší velký veřejný barák byl postaven roku 1921 pod vedením Daniela Raye Hulla ze Správy národních parků. Jedná se o jednopatrový kamenný dům s jednou místností a rozměry 4x8 metrů. V roce 1921 nahradil menší úkryt, který sloužil pouze průvodcům. U vchodu do domu se nachází plaketa věnující stavbu Johnu Muirovi. Menší úkryt, byl postaven roku 1916 místní horolezeckou organizací The Mountaineers. Jeho architektem byl člen organizace Carl F. Gould, stavbu povolil tehdejší ředitel Správy národních parků Stephen Mather. S jedním patrem a rozměry 3x7 metrů se jedná o nejstarší kamennou budovu v parku. V roce 1936 postavily nedaleko Lidové konzervační jednotky (CCC) dvě toalety, z nichž jedna přežila dodnes a je využívána jako sklad.\n\nK vrcholu hory existuje z Paradise dvanáct přístupových cest, z nichž sedm vede přes Camp Muir. Ten byl zařazen do Národního rejstříku historických míst v březnu 1991 a je také částí Národního historického památkového obvodu Mount Rainier, který ochraňuje exempláře rustikální architektury v národním parku.\n"}
{"id": "788376", "url": "https://cs.wikipedia.org/wiki?curid=788376", "title": "Chinook Pass Entrance", "text": "Chinook Pass Entrance\n\nChinook Pass Entrance je obloukový vjezd do národního parku Mount Rainier v americkém státě Washington. Tvoří jej několik klád svírajících pravý úhel s kamennými pilíři vedle silnice. V roce 1933 byl navržen Správou národních parků a v roce 1936 jej postavily Lidové konzervační jednotky (CCC). Oblouk slouží také jako most, po kterém vede bývalá koňská cesta, která je nyní částí transkontinentální turistické stezky Pacific Crest Trail.\n\nDo Národního rejstříku historických míst byl oblouk přidán v březnu 1991. Zároveň je částí Národního historického památkového obvodu Mount Rainier, který ochraňuje exempláře rustikální architektury v celém národním parku.\n"}
{"id": "788378", "url": "https://cs.wikipedia.org/wiki?curid=788378", "title": "František Souček", "text": "František Souček\n\nFrantišek Souček (20. března 1880 Pětipsy – 4. ledna 1952 Praha) byl český hudební skladatel.\n\nMaturoval na Obchodní akademii v Chrudimi a stal se úředníkem modřanského cukrovaru. Později pracoval na \"Zemském úřadu\" v Praze. Hudbou se zabýval od dětství. Nejprve pod vedením svého otce, později byl žákem svého strýce, hudebního skladatele Jindřicha Součka. Vedle svého zaměstnání studoval kompozici u Františka Spilky a Vítězslava Nováka. \n\nOd roku 1939 byl v důchodu a komponoval drobnější skladby, písně i kabaretní kuplety a pořizoval klavírní výtahy. Spolupracoval s \"Loutkovou scénou Umělecké výchovy\" v Praze.\n\n\n"}
{"id": "788380", "url": "https://cs.wikipedia.org/wiki?curid=788380", "title": "Biržulis", "text": "Biržulis\n\nJezero Biržulis je v západní Litvě, v Žemaitsku, v jihovýchodním cípu okresu Telšiai, kolem 5 km na severovýchod od města Varniai, na území regionálního parku \"Varnių regioninis parkas\". Délka od severu k jihu je 3,6 km, šířka až 1,3 km. Jezero je pozůstatkem kdysi největšího jezera, které se kdy rozkládalo na území Žemaitska. Před 13 000 lety mělo rozlohu asi 5 000 ha, před 4 000 lety - 2 000 ha. Pobřežní linie je členitá, je zde hodně zátočin. Břehy, zejména v západní části jsou bažinaté, bohatě zarostlé, jen ve východní části jsou přístupná místa s loukami. Břeh tvoří 4 terasy, jejichž šířky jsou: 0,5 – 1 m, 2 – 3 m, 5 – 7 m a 8 – 10 m. Dno jezera je pokryto jílovitým sapropelem, západní a severní zátočiny jsou bahnité, podél východního břehu písčité. Z východního svahu pánve jezerního dna prýští prameny podzemní vody (více než m³/s). V létě je voda jezera kalná (částečky jílu a fytoplanktonu). Jezero je eutrofického typu, na jeho dně a pobřeží je hodně rostlinstva. Pobřeží jezera bylo obydleno od mezolitu. V okolí bylo nalezeno přes 40 tábořišť z doby kamenné. Po roce 1954, kdy bylo okolí meliorováno, hladina vody v jezeře klesla o 1,5 m a plocha jezera se zmenšila o asi 600 ha.\n\n"}
{"id": "788382", "url": "https://cs.wikipedia.org/wiki?curid=788382", "title": "Andrej Tlustý", "text": "Andrej Tlustý\n\nAndrej Tlustý (15. října 1915 – ) byl český a československý politik Československé strany socialistické, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí původní profesí coby úředník, bytem Teplice. Absolvoval právnickou fakultu a v době svého nástupu do parlamentu pracoval jako člen advokátní poradny v Teplicích. Byl členem předsednictva Krajského výboru Národní fronty v Ústí nad Labem.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do konce funkčního období, tedy do voleb v roce 1971.\n"}
{"id": "788385", "url": "https://cs.wikipedia.org/wiki?curid=788385", "title": "Seznam rozhleden v Libereckém kraji", "text": "Seznam rozhleden v Libereckém kraji\n\nSeznam rozhleden v Libereckém kraji představuje výčet rozhleden a vyhlídkových věží, které se nachází v Libereckém kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "788386", "url": "https://cs.wikipedia.org/wiki?curid=788386", "title": "Helena (seriál)", "text": "Helena (seriál)\n\nHelena je český televizní sitcom vysílaný od 22. března 2012 na TV Nova. Seriál líčí rodinný život početné rodiny Musilů v čele s Helenou, kterou ztvárňuje Sandra Pogodová. Inspiraci našli tvůrci \"Heleny\" v americkém seriálu sitcomu \"Roseanne\".\n\nTV Nova v roce 2014 uvedla, že se připravuje čtvrtá série. Později ale bylo v pořadu \"Volejte Novu\" oznámeno, že se další řada nepřipravuje. V dalších letech však k realizaci čtvrté série skutečně došlo, na televizní obrazovky byla uvedena v září 2018.\n\nHelena (Sandra Pogodová) je cílevědomá žena, která se ale na úkor své rodiny vzdala svých snů a čelí všem strastem a radostem rodinného života s velkým nadhledem a optimismem. Podle tvůrců představuje jakýsi sitkom-nesitkom. „Komediální seriál je ten správný příměr, protože Helena není žánrově úplně typický sitcom. Je to dáno tím, že Musilovi jsou vskutku průměrnou dělnickou rodinou s nadprůměrným počtem dětí. S určitým vtipem a nadhledem musí Helena řešit spoustu problémů jak existenčních, tak i vztahových. K tomu všemu chodí do práce a vychovává tři děti,“ naznačil producent Evžen Gogela.\n\nPříběh seriálu se mění počátek druhé série, kdy sestra Heleny Klára (dříve Martha Issová; nyní Petra Hřebíčková) prochází největší proměnou. Po ztrátě zaměstnání udělá pro všechny naprosto nečekané rozhodnutí a dá se na kariéru policistky. Je to první rozhodnutí, které dokáže dotáhnout až do úplného konce, a vskutku se policejním strážmistrem stane. Jako správná sestra podrží Klára Helenu při všech jejích osobních krizích a zastupuje ji v domácnosti i při výchově dětí.\n\nVe třetí sérii se příběh seriál posouvá o několik let dál. Lehce bláznivá rodina prochází složitou životní situací. Řeší finanční problémy, ztrátu zaměstnání, ale také odchod dcery Lucie (Martina Kavanová) z domova. Musilovi však ke všem problémům přistupují s humorem a nadhledem.\n\nHelena Musilová; ztvárnila \"Sandra Pogodová\" (33 let)\n\nNa střední škole měla velké plány, chtěla studovat a být spisovatelkou. Její rodiče bydlí v Českém Dubu. Matka je hysterická a negativistická, nesnáší cizí postele, je přecitlivělá a přehnaně starostlivá. Otec je ušlápnutý seschlý pán, který o sobě tvrdí, že je robot, neboť se svou ženou vydržel pětatřicet let. V práci je Helena pro spolupracovnice autoritou, jako jediná se dokáže vzepřít šéfovi. Na rozdíl od své sestry Kláry si nepotrpí na nakupování, šminky, módu, ale i ona má ženská přání a chce se líbit hlavně Danovi. Typický je pro ni nesentimentální a občas i trochu cynický přístup k dětem. Helena je velmi praktická, dokáže například spravit vodovodní baterii.\n\nDan Musil; ztvárnil \"Leoš Noha\" (34 let)\n\nK jeho koníčkům patří především auta a motorky – na ty ale nemá peníze. Je pivař, ale domácí – lahváčový. Občas si pozve domů pár kamarádů a u piva hrají karty – Prší. Doma kromě pucování svého skútru veterána nijak nekutí. Je spíš pecivál, nejraději leží na gauči v obýváku. Nikam se mu moc nechce, ale když je něco opravdu potřeba udělat, je šikovný. Na škole hrál na kytaru a zkoušel i psát a zpívat písničky. V době, kdy balil Helenu, jezdil na motorce a měl dlouhé vlasy. Pracuje na živnostenský list, není jednooborový – bere, co je (klimatizace, střechy, montování kuchyňských linek, vysypávání příjezdových cest pískem…). Odmítá tančit. Heleně vadí jeho zlozvyk věšet na kliku špinavé slipy.\n\nLucie Musilová, od 28. dílu Lucie Holá; ztvárnila \"Martina Kavanová\",\n\nJe ve věku, kdy se začíná parádit. Nové šaty, případně šminky jsou pro ni důležité. Společné téma nachází hlavně s tetou Klárou, která je pro ni vzorem ženskosti, emancipovanosti, rozhodnosti a nespoutanosti. Sourozenci jí říkají ,Blondýno<nowiki>\"</nowiki>\n\nTereza Musilová; ztvárnila \"Kristýna Belzová\", od čtvrté série \"Kamila Mottlová\"\n\nHolka s klučičími zájmy. Hraje na žákovské úrovni florbal, neorganizovaně fotbal. Škole moc nedá, nejde jí dějepis, čeština ani matematika. Nejsložitější vztah má s učitelkou dějepisu Jeřábkovou. Na rozdíl od Lucie se neumí a nechce přizpůsobit, přijmout pravidla. Po svém otci je velmi zručná. Táta je její idol. Kouká s ním často na sport, ale dokonce i na to, jak opravuje auto.\n\nMarek Musil; ztvárnil \"Jan Maršál\", od druhé série \"Filip Antonio\", od čtvrté série \"Josef Havrda\" \n\nDan a Helena si Marka pořídili v době, kdy se Danovi dařilo ve firmě, měli zakázky a zdálo se, že si ho mohou dovolit. Pak přišla krize a od té doby jsou s penězi úplně na štíru. Nejvíc konfliktů má Marek s Terezou (například kreslí rodinu bez ní nebo jí rovnou maluje hrobeček). Má rád toasty se sýrem nahoře a šunkou dole. K jeho hrdinům patří Shrek nebo Spiderman.\n\nKlára Brázdová; ztvárnila \"Martha Issová\" (29 let), od druhé série \"Petra Hřebíčková\"\n\nChybí jí mužská ruka. Zapomíná platit složenky – takže je občas bez proudu, plynu nebo vody. Také je občas bez kreditu do mobilu. Přitom tak ráda řeší po telefonu s kamarádkami své vztahy, které navazuje trochu naivně. Její typická věta: „Víš, co je tvůj problém?“ Dana vytáčí. Leze Danovi na nervy maličkostmi, například o Vánocích ozobe z vánočky mandle, nezvoní, když přijde, ochutnává z hrnce, bere si pivo z lednice bez dovolení. Klára je nedochvilná. Například nedodrží čas, kdy má převzít hlídání dětí. Je to typ člověka, který často radí druhým, jak na život. Ráda dělá testy v časopisech a nakupuje. Občas kvůli tomu přijde pozdě do práce. Je expertkou na to, kde mají právě slevu.\n\n\nDan a Helena Musilovi\n\nDan s Helenou se poznali na střední škole. Spojovala je tehdy láska k muzice, která se svobodně „valila ze Západu“, objížděli spolu hudební festivaly. V té době žili hlavně skupinou Lucie, i proto zvolili toto jméno pro první dceru. Po ukončení školy Helena s Danem otěhotněla (čekali Lucku, která byla počata v nákladním prostoru Danovy dodávky) a z dalších studií sešlo. Dan maturitu neudělal, začal se „živit rukama“. Žijí v Hořicích, mají tam domek. Tam také žije Helenina sestra Klára, v bytě na okraji města.\n\nSeriál je točen podle amerického sitcomu \"Roseanne\". Režie se ujal Ivo Macharáček, který před šesti lety uvedl neúspěšný celovečerní film Panic je nanic. V loni ještě natočil pohádku Tajemství staré bambitky pro Českou televizi. Na natáčení se také podílí i režisér Ján Novák, který režíruje Ordinaci v růžové zahradě. TV Nova počítala, že seriál bude úspěšný jako seriály Comeback a Hospoda. Hlavní hrdinku seriálu, samotnou Helenu, ztvárnila herečka menších rolí Sandra Pogodová. Seriál má na svém kontě zatím 3 série, čtvrtá se plánuje. Natáčení probíhalo v Hostivařských ateliérech. Největší problém při natáčení bylo těhotenství Marthy Issové, kterou v druhé sérii nahradila Petra Hřebíčková.\n\nÚvodní znělka seriálu Helena, která se vysílá vždy po pár minutách seriálu, začíná ukázkami z jednotlivých epizod seriálu. Po ukázkách se představují jednotliví herci, kde v rohu vždy vyskočí pomyslná šňůra a na ní zavěšené za kolíčky jméno postavy a pod ní jméno herce. Po představení jednotlivých herců opět nastupují ukázky z epizod. Ukončení znělky následuje příletem šňůry s názvem seriálu \"Helena\", poté přiletí pták a sedne si na šňůru, a tím odstřelí jeden z kolíčku, který drží písmeno \"a\". Po znělce začíná epizoda, kde se zobrazí název epizody. V úvodní znělce se představují pouze hlavní postavy.\n\nSeriál měl premiéru 22. března 2012 na televizi Nova. Premiérový díl \"Perný den\" přilákal 1,211 mil. diváků nad 15 let, což znamenalo share 34,66 %. V mladší skupině 15–54 dosáhl podíl pořadu 38,76 %. Nejsledovanější epizodou seriálu je první epizoda \"Perný den\".\n\n"}
{"id": "788387", "url": "https://cs.wikipedia.org/wiki?curid=788387", "title": "Josef Toman (politik)", "text": "Josef Toman (politik)\n\nJosef Toman (* 19. srpna 1925) byl český a československý ekonom, politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nK roku 1969 se uvádí původní profesí coby ekonom, bytem Praha. Absolvoval Vysokou školu obchodní a byl kandidátem ekonomických věd. V době svého nástupu do parlamentu pracoval jako ředitel Výzkumného ústavu národohospodářského plánování, předtím působil jako předseda Státní komise pro řízení a organizaci.\n\nPatřil mezi výrazné osobnosti pražského jara v roce 1968. V letech 1967–1969 byl ředitelem Národohospodářského ústavu při vládě ČSSR. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do listopadu 1970, kdy rezignoval na mandát.\n\n"}
{"id": "788391", "url": "https://cs.wikipedia.org/wiki?curid=788391", "title": "Eduard Tománek", "text": "Eduard Tománek\n\nEduard Tománek (* 19. července 1936) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nK roku 1969 se uvádí původní profesí coby horník, bytem Horní Suchá, okres Karviná. Vyučil se horníkem a v době svého nástupu do parlamentu pracoval jako uvolněný předseda ZV ROH na dole Doubrava v ostravsko-karvinském revíru. Předtím působil jako funkcionář ČSM, člen Ústředního výboru i předsednictva ČSM.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do prosince 1969, kdy rezignoval na mandát.\n"}
{"id": "788393", "url": "https://cs.wikipedia.org/wiki?curid=788393", "title": "Borgore", "text": "Borgore\n\nAsaf Borger (* 20. října 1987), známý pod přezdívkou Borgore, je izraelský dubstepový producent, DJ a bubeník v death metalové skupině Shabira.\n\n\n"}
{"id": "788396", "url": "https://cs.wikipedia.org/wiki?curid=788396", "title": "Jan Fiala", "text": "Jan Fiala\n\nJméno a příjmení Jan Fiala se může vztahovat k následujícím osobnostem:\n\n"}
{"id": "788398", "url": "https://cs.wikipedia.org/wiki?curid=788398", "title": "František Dvořák", "text": "František Dvořák\n\nJméno a příjmení František Dvořák se může vztahovat k následujícím osobnostem:\n\n"}
{"id": "788399", "url": "https://cs.wikipedia.org/wiki?curid=788399", "title": "John Gray (psycholog)", "text": "John Gray (psycholog)\n\nJohn Gray (* 28. prosince 1951, Houston, USA) je americký psycholog a spisovatel, autor knih o partnerských vztazích. V roce 1992 vydal knihu \"Muži jsou z Marsu, ženy z Venuše\", která se stala bestsellerem a tématem všech jeho dalších knih a profesních aktivit. Zabývá se tématem růstu osobnosti, vztahy mezi muži a ženami a lidskou komunikací. \n\n\n\n"}
{"id": "788400", "url": "https://cs.wikipedia.org/wiki?curid=788400", "title": "Druja", "text": "Druja\n\nNázev Druja může znamenat:\n\n\n"}
{"id": "788401", "url": "https://cs.wikipedia.org/wiki?curid=788401", "title": "Hound Dog Taylor", "text": "Hound Dog Taylor\n\nTheodore Roosevelt „Hound Dog“ Taylor (12. dubna 1915 − 17. prosince 1975) byl americký bluesový kytarista a zpěvák. Původně hrál na klavír, ale ve věku 20 let začal hrát na kytaru. V roce 1942 se přestěhoval do Chicaga. Hudebníkem na plný úvazek se stal v roce 1957, ale nebyl příliš známý za hranicemi Chicaga, hrál v malých klubech pro černé obyvatele. Byl známý pro jeho elektrifikovanou slide kytaru. Na levé ruce měl šest prstů. V roce 1984 byl uveden do Blues Hall of Fame. Je pochován na Restvale Cemetery ve městě Alsip v Illinois.\n\n"}
{"id": "788403", "url": "https://cs.wikipedia.org/wiki?curid=788403", "title": "Perinbaba", "text": "Perinbaba\n\nPerinbaba je filmová československo-německá pohádka zpracovaná na motivy pohádky Paní Zima od bratří Grimmů. V režii Juraje Jakubiska byla dokončena v roce 1985.\n\nKomedianti cestují za další štací. V zasněžené krajině je zasype lavina. Zubatá má žně. Na malého Jakuba si také brousí kosu. Toho však zachrání Perinbaba. Odnese ho do svého příbytku, odkud ovládá počasí na Zemi. Zaučuje ho svému řemeslu a Jakub jí pomáhá. V tomto prostoru neplyne čas a tak může Jakub sledovat v kouzelné kouli narození Alžbětky, její radosti i strasti i její růst, zatímco sám zůstává pořád stejný. Chce vstoupit do jejího osudu, a tak utíká na svět pomocí kouzelné peřiny. Jeho návrat na svět způsobí překotné dospívání i vytoužené setkání s Alžbětkou, kterou miluje. Vstupuje do služby k Alžbětčině otci rychtáři a potkává se s přízní jeho druhé ženy a dcery Dory. Dora by chtěla získat statného mladíka za muže, ale ten ji odmítá. Ze služby odchází a chce si vybudovat větrný mlýn za obcí, aby mohl požádat o Alžbětku. Jeho snažení se chýlí ke konci. Vydoloval zlato, vykopal studnu a mlýn je před dokončením. Přijde ho navštívit jeho milá a donese buchty, které připravila její macecha s Dorou. Oba je s chutí snědí. Macecha však pocukrovala buchty uspávacím práškem. Poté, co oba usnou, je Alžbětka hozena do studny, ze které ji před utopením zachrání Perinbaba. S Jakubem je však zle. Je obviněn z vraždy. Rychtářem je odsouzen ke smrti. Odsouzence může zachránit jedině dívka, která by ho chtěla za manžela. Na tuto chvíli čeká Dora, která chce Jakuba za manžela. Ten zprvu odmítá, pak přijímá, aby mohl najít Alžbetku. Když mu Zubatá oznámi, že zemřela, dobrovolně volí smrt a stojí před oprátkou. Jakuba zachrání Perinbaba. Alžbětku odešle zpátky na svět a poskytne tak důkaz o Jakubově nevině. Celá ves se raduje z tohoto radostného rozuzlení, a pokračuje ve svatebním veselí. Snad kromě Dory s macechou. Ty využijí zmatku, ukradnou peníze z obecní pokladny a pomocí kouzelné peřiny chtějí utéct. Zpočátku se jim daří, ale o ukradené zlato je připraví lopatka Jakubova větrného mlýna. Další smůla je ještě čeká nakonec. Utonou v močále.\n\n\n"}
{"id": "788407", "url": "https://cs.wikipedia.org/wiki?curid=788407", "title": "Pátek třináctého 8", "text": "Pátek třináctého 8\n\nPátek třináctého 8 nebo také Pátek třináctého 8: Jason na Manhattanu je americký hororový film z roku 1989, jehož režisérem je Rob Hedden. Film je v pořadí 8. dílem v sérii.\n\nKrátce po masakru u jezera Crystal lake zmizel Jason Voorhees pod vodou. Vše se zdá být zatím v pořádku až do doby, kdy mladý pár nechtěně zavadí kotvou své lodě o porušený elektrický kabel a Jasona oživí a následně je mladý pár zavražděn.\n\nO den později však z nedalekého přístavu odplouvá výletní loď Lazarus, na kterou se Jason dostane. Cestou do New Yorku, kam má loď namířeno, Jason zabije několik lidí a stále mu ještě několik lidí zbývá. Ti se však Jasonovu vraždění vyvarují a z již teď potápějící se lodě utečou pomocí člunu. Nevědí, jak daleko do New Yorku ještě zbývá, ale jsou si jisti, že Jason už je nedostane.\n\nAvšak zanedlouho, když dorazí s potěšením ke břehům Manhattanu, se s Jasonem opět setkají. Jsou v temných přístavních ulicích, nikdo kolem není a otázkou je, zdali je Jason ještě všechny nedostane.\n\nTento díl se odchýlil od původního záměru, kdy měl Jason přežít ve srubu a následně se mstít za smrt své matky.\n\nJde o nejdelší díl celé série.\n\nV malé roli kuchaře se ve filmu objeví Ken Kirzinger, jenž v roce 2003 ztvárnil Jasona ve snímku \"Freddy vs Jason\".\n\n"}
{"id": "788408", "url": "https://cs.wikipedia.org/wiki?curid=788408", "title": "Obelisk (rozcestník)", "text": "Obelisk (rozcestník)\n\nObelisk může být:\n\n"}
{"id": "788411", "url": "https://cs.wikipedia.org/wiki?curid=788411", "title": "John N. Gray", "text": "John N. Gray\n\nJohn N. Gray (* 17. dubna 1948, South Shields, Tyne and Wear, Anglie) je britský politický filosof a spisovatel, byl profesorem evropského myšlení na Londýnské škole ekonomie a politických věd.\n\nPravidelně přispívá do deníku \"The Guardian\" a časopisů \"The Times Literary Supplement\" a \"New Statesman\", kam píše knižní recenze. Napsal několik významných knih o politice a filosofii, jako jsou \"Marné iluze: falešné představy globálního kapitalismu\" (1998), kde dokazuje, že globalizace volného trhu je nestabilní, že osvícenství je v současnosti v procesu dezintegrace, \"Dvě tváře liberalismu\" (2000) o rozporuplných tezích liberálního myšlení, dále soubor esejistických komentářů \"Kacířství: eseje proti pokroku a jiným iluzím\" (2004). V knize \"Slamění psi: o lidech a jiných zvířatech\" (2003) útočí na filosofický humanismus, světonázor, jenž podle něj vychází z náboženských ideologií, a v knize \"Black Mass: Apocalyptic Religion and the Death of Utopia\" (2007) kritizuje utopistické myšlení v moderním světě.\n\nVůli, a tedy morálku, považuje za iluzi a lidskou rasu vykresluje jako neukojitelný druh zabývající se vyhlazováním ostatních forem života. Píše, že „lidé… nemohou zničit Zemi, ale mohou snadno v trosky obrátit přírodní prostředí, jež je udržuje při životě“.\n\n\n\n\n"}
{"id": "788412", "url": "https://cs.wikipedia.org/wiki?curid=788412", "title": "ASF Asociace Fantasy", "text": "ASF Asociace Fantasy\n\nASF Asociace Fantasy o.s. je české občanské sdružení zaměřené pro podporu českého larpového prostředí. Bylo založeno roku 2000 a sdružuje převážně mladé lidi se zájmem o larp, Living Fantasy a jiné související aktivity.\n\n\"Činností\" sdružení ASF je zejména zprostředkování vzájemného kontaktu příznivců LARP her a podobných aktivit, umožňování výměny zkušeností a také pomoc nováčkům. Organizace se dále snaží o propagaci zájmu o tyto hry v široké veřejnosti a provozuje webových projektů jako Larp.cz, portál sdružující veškeré příznivce LARPů, dále kalendář dřeváren, registraci fantasáků, Arborii a dřevárnickou galerii.\n\nMimo tuto podpůrnou činnost ASF prodává a půjčuje historické a living fantasy stany, poskytuje kompletní zázemí pro historické hospody (vč. sociálních zařízení) na šermířské trhy a bitvy, nabízí ukázky a soutěže v šermu a rytířská divadelní vystoupení.\n\nVedení ASF tvoří tzv. prezidenti a rada, k dubnu 2012 tohoto složení:\n\nVnitřní rozhodování asociace probíhá v tzv. plénu.\n\nASF Asociace fantasy funguje jako otevřená zájmová organizace, sdružující hráče, organizátory a příznivce bez jakéhokoliv věkového omezení. V dubnu 2012 má přes 350 členů. Je členěna na kluby, které se mohou sdružovat v kmenech, a které působí v různých městech a místech ČR. V současnosti má ASF 11 klubů.\n\nZdroj\n\n\n\n\n\n\n\n\n\n\n\n\n\n\n\n"}
{"id": "788413", "url": "https://cs.wikipedia.org/wiki?curid=788413", "title": "Adolf Turek", "text": "Adolf Turek\n\nAdolf Turek (20. února 1911 Vídeň – 20. března 1998 Opava) byl český a československý historik, archivář, politik Československé strany lidové, poslanec České národní rady a Sněmovny národů Federálního shromáždění za normalizace.\n\nNarodil se ve Vídni jako syn důstojníka císařské gardy. Rodina se roku 1919 přestěhovala do Brna. Zde absolvoval roku 1930 gymnázium a obor historie a geografie na Filosofické fakultě Masarykovy univerzity, kde promoval roku 1936. Nastoupil zprvu jako asistent na Filosofické fakultě a roku 1939 jako učitel na gymnázium v Židenicích. Roku 1941 začal pracovat v Zemském archivu moravském. V letech 1944–1945 byl totálně nasazen v Královopolské strojírně. Po válce byl přeložen do archivu do Opavy, kde působil až do důchodu, dlouhodobě jako zástupce ředitele archivu. Badatelsky se zaměřoval na dějiny Moravy, zejména národnostní poměry, církevní dějiny a regionální historiografii. Po odchodu na penzi roku 1978 redigoval \"Vlastivědný sborník okresu Nový Jičín\".\n\nUž v meziválečném období byl členem Československé strany lidové. K roku 1969 se uvádí původní profesí coby asistent na vysoké škole a profesor na střední škole, bytem Opava. Absolvoval Filozofickou fakultu Masarykovy univerzity v Brně a tříletou večerní univerzitu marxismu-leninismu v Ostravě. V době svého nástupu do parlamentu pracoval jako vedoucí oddělení státního archivu v Opavě. Obdržel \"Zemskou cenu osvobození expozitury Ostrava\" (1946) a \"Cenu města Nového Jičína\" (1963).\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do konce funkčního období, tedy do voleb v roce 1971. Ve funkci poslance se zasazoval o vznik univerzity v Opavě.\n\n\n"}
{"id": "788414", "url": "https://cs.wikipedia.org/wiki?curid=788414", "title": "Veltlínské červené", "text": "Veltlínské červené\n\nVeltlínské červené (název dle VIVC \"Veltliner Rot\") je stará moštová odrůda révy vinné (\"Vitis vinifera\"), jejíž rodičovské odrůdy nejsou známé. Předpokládá se, že pochází z území dnešního Rakouska, dle jiné hypotézy z alpského údolí Valtellina (francouzsky Valteline, německy Veltlin) v Lombardii, poblíž hranic Itálie se Švýcarskem.\n\nRéva vinná (\"Vitis vinifera\") odrůda \"Veltlínské červené\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou krátké až středně dlouhé, umožňují této rostlině pnout se po tvrdých předmětech. Růst je středně bujný až bujný s polovzpřímenými letorosty. Vrcholky letorostů jsou otevřené, středně silně pigmentované antokyaniny, s karmínovým nádechem, středně silně bíle vlnatě ochmýřené. Internodia a nodia jsou červená, bez ochmýření, pupeny jsou průměrně pigmentované antokyaniny. Mladé lístky jsou zelené s bronzovými skvrnami, průměrně pigmentované antokyaniny, slabě bíle vlnatě ochmýřené. Jednoleté réví je eliptického průřezu, rýhované, žlutavě hnědé.\n\nList je středně velký až velký, pentagonální, pětilaločnatý se středně hlubokými až hlubokými horními i dolními výkroji, které mají oblé dno. Líc listu je takřka hladký, rub listu je plstnatý, zoubkování na okraji listu je výrazné. Řapíkový výkroj je lyrovitý se zaostřeným dnem (ve tvaru „UV“), otevřený až úzce otevřený, vzácněji uzavřený s průsvitem. Řapík je krátký až středně dlouhý, kratší, než medián listu, narůžovělý, obrvený, žilnatina listu v oblasti napojení řapíku je středně silně pigmentovaná antokyaniny. Podzimní barva listů je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, kulatá bobule nejednotné barvy a velikosti, slupka je středně silná, průměrně ojíněná, šedočervené barvy, ve stínu nazelenalá, s černými tečkami. Dužina je šťavnatá, sladké, neutrální chuti. Stopečky bobulí jsou krátké, lehce oddělitelné. Hrozen je středně velký (130 g), kuželovitý, hustý, s velmi krátkou, průměrně lignifikovanou stopkou.\n\n\"Veltlínské červené\" je velmi stará, autochtonní moštová odrůda vinné révy (\"Vitis vinifera\"), pocházející patrně z území dnešního Rakouska, dle jiné hypotézy z alpského údolí Valtellina (francouzsky Valteline, německy Veltlin) v Lombardii, poblíž hranic Itálie se Švýcarskem. Odrůda je na menších plochách vysazena v dolnorakouských vinařských oblastech Kamptal a Kremstal, v okolí měst Wagram a Manhartsberg, kde poskytuje kvalitní odrůdová vína, roku 1999 zde byla pěstována na 258 hektarech, roku 2009 již pouze na 193 ha.\n\nVe Státní odrůdové knize České republiky není odrůda zapsána a není ani odrůdou, povolenou k výrobě zemských vín, na našich vinohradech ji najdeme velmi vzácně.\n\n\"Veltlínské červené\" je historicky důležitým partnerem při spontánním křížení nových odrůd, je rodičem například odrůd \"Neuburské\", \"Veltlínské červené rané\", \"Veltlínské červenobílé\", \"Rotgipfler\" (\"Červenošpičák\") či \"Zierfandler\", naproti tomu názor, že je jedním z rodičů odrůdy \"Veltlínské zelené\", se nepotvrdil.\n\nOdrůda \"Veltlínské červené\" se v žádném případě nesmí zaměňovat s odrůdou \"Veltlínské červené rané\", lidově zvanou \"Večerka\", ta je spontánním křížením odrůd \"Sylvánské zelené\" x \"Veltlínské červené\", ani s odrůdou \"Veltlínské červenobílé\", která byla dříve považována za mutaci odrůdy \"Veltlínské červené\", dle novějších výzkumů je křížencem odrůd \"Veltlínské červené\" x \"Gouais blanc\" (Heunisch).\n\nSoudě dle synonymiky katalogu odrůd VIVC Geilweilerhof, všechny tři odrůdy byly a jsou běžně navzájem zaměňovány, i jmenovaný katalog udává, že se \"Veltlínské červené\" pěstovalo v ČR roku 1990 na 557 hektarech, což je nesmyslné tvrzení a patrně záměna s oblíbenou „Večerkou“.\n\nDále lze na vinicích objevit velmi vzácně ještě odrůdy \"Veltlínské hnědé\" a \"Veltlínské šedé\", obě jsou pravděpodobně mutacemi odrůdy \"Veltlínské červené\". Další, v katalogu VIVC uvedená odrůda \"Veltliner Weiss\" je patrně identická s odr. \"Veltlínské červenobílé\".\n\nDo rodiny těchto odrůd nepatří odrůda \"Veltlínské zelené\", dříve považovaná za mutaci odrůdy \"Veltlínské červené\", tato odrůda vznikla dle genetických výzkumů, publikovaných roku 2007, spontánním křížením odrůd \"Tramín\" a \"St. Georgen\".\n\nNázev „Veltlínské“ je odvozen od názvu severoitalského alpského údolí Valtellina (francouzsky Valteline, německy Veltlin) v Lombardii, poblíž hranic Itálie se Švýcarskem. Podle některých hypotéz by odsud měla pocházet právě odrůda \"Veltlínské červené\".\n\nDalší, lokálně používaná synonyma odrůdy \"Veltlínské červené\" jsou : \"Вельтлинский розовый\" (Rusko), \"Ariavina, A. Männliche, Bakor, Belo Ocka, Belo Oka, Buzyn, Červený Muškatel, Crvena Valtelina, Csucsos Bakor, Debela Ariavina, Dreimänner, Erdezha, E. Shopatna, Erdezka Rabolina, Fedleiner, Feldleiner, Feldlinger, Fleischroter Veltliner, F. Traminer, Fleischtraube Rot, Grossbrauner Velteliner, Grosser Rother Veltliner, Herera Rhaetica, H. Valtellina, Kecskecses, Krdeca, Maucnik, Mavenick, Moslavina, Nagy Veltelini, Nagysagos, Nyulszölö, Piros Veltelini, P.V. Rabolina, Raifler, Raisin de Saint Valentin, Ranfler, Ranfolica, Ranfolina, Rebalina, Rebolina, Red Veltliner, Reifler, Rdeci Veltlinec\" (Slovinsko), \"Rhaetica, Riegersburger Rothköpfel, Rossera, Rossola, Rote Fleischtraube, Roter Muskateller, R. Reifler, R. Riesling, R. Veltliner, R. Zierfahnler, Rotgipfler, Rothlichter, Rothe Shopatna, Rotmehlweisser, Rotmuskateller, Rotreifler, Rudeca, Ryvola Červená, Saint Valentin Rose, Shopatna, Somsölö, St. Valentin, Tarant Červený, T. Rot, Todträger Rotreifler, Uva di Saint Valentini, Valentin Rouge, Valteliner Rouge, V. Tardif, Veltelin Piros\" (Maďarsko), \"V. Rosso, V. Rouge, Veltlinac Crveni\" (Chorvatsko), \"Veltliner Rosso, V. Rot, V. Rouge, Veltlini Piros\" (Maďarsko), \"Ver(r)nyeges Veltelini, Weisser Raifler, Weissholzige Ribula Maucnjk, Ziegelroth\".\n\nRéví dobře vyzrává, nicméně odrůda je citlivější vůči zimním mrazům. Plodnost je vyšší, 8-12 t/ha při cukernatosti 17-21 °NM a aciditě 5-8 g/l. Odrůda vyžaduje teplé a slunné polohy, není příliš náročná na půdu, snáší dobře i půdy kamenité a suché. Hodí se pro většinu vedení, snáší dobře i krátký řez, doporučené podnože jsou SO-4, Cr 2, T 5C, 125 AA i K 5BB.\n\nOdrůda raší raně až středně pozdně, kvetě středně pozdně, dozrává též středně pozdně, koncem září až začátkem října.\n\nOdolnost vůči houbovým chorobám je obecně nižší, odrůda je citlivá zejména k plísni révové (\"Plasmopara viticola\") i k plísni šedé (\"Botrytis cinerea\"), zejména ve vlhčích lokalitách.\n\nDává velmi jemná a komplexní vína, která mohou i déle vyzrávat, harmonická a poměrně extraktivní, vyšší acidity, se sotva popsatelným, typickým odrůdovým aroma, ovšem bez zvláštního, výraznějšího buketu.\n\n\n"}
{"id": "788415", "url": "https://cs.wikipedia.org/wiki?curid=788415", "title": "Flex (EP)", "text": "Flex (EP)\n\nFlex je extended play izraelského dubstep producenta Borgora.\n"}
{"id": "788416", "url": "https://cs.wikipedia.org/wiki?curid=788416", "title": "Bohuslav Ungrád", "text": "Bohuslav Ungrád\n\nBohuslav Ungrád (23. ledna 1918 - srpen 1997) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nK roku 1969 se uvádí původní profesí coby dentista, bytem Žamberk. Získal státní dentistickou zkoušku a pracoval jako dentista a zástupce přednosty stomatologického oddělení polikliniky v Žamberku. V době svého nástupu do parlamentu byl poslancem východočeského KNV a předsedou Krajského výboru Národní fronty. Byl nositelem vyznamenání Za zásluhy o výstavbu a titulu \"Průkopník socialistické práce\".\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do konce funkčního období, tedy do voleb v roce 1971.\n"}
{"id": "788422", "url": "https://cs.wikipedia.org/wiki?curid=788422", "title": "Miloslav Vacík", "text": "Miloslav Vacík\n\nMiloslav Vacík (27. ledna 1925 - ???) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nVychodil měšťanskou školu. Od roku 1945 byl členem KSČ. Absolvoval Vysokou stranickou školu při ÚV KSČ v Praze. V letech 1953-1957 zastával funkci vedoucího tajemníka Krajského výboru Národní fronty. Od roku 1957 do roku 1968 byl členem Ústředního výboru Národní fronty a zároveň v letech 1957-60 vedoucím tajemníkem Ústředního výboru Národní fronty. V období let 1960-68 byl tajemníkem Městského výboru Národní fronty v Praze a v témže období i zástupcem tajemníka Ústředního výboru Národní fronty. Od května 1962 do prosince 1968 působil na postu člena předsednictva a pléna československého výboru Obránců míru. V politické dráze pokračoval i během roku 1968 a v následném období. Od května do srpna 1969 byl tajemníkem Ústředního výboru Národní fronty ČSSR, od května 1969 do října téhož roku předsedou politické komise Ústředního výboru Národní fronty ČSSR. Kromě toho zastával od srpna 1969 do března 1970 pozici vedoucího tajemníka Ústředního výboru Národní fronty České socialistické republiky. K roku 1971 se uvádí jako ústřední tajemník Ústředního výboru Národní fronty ČSSR, Praha. K roku 1984 se uvádí jako místopředseda ÚV Národní fronty České socialistické republiky.\n\nPo provedení federalizace Československa usedl do Sněmovny národů Federálního shromáždění. Mandát ale nabyl až dodatečně v březnu 1971. Do federálního parlamentu ho nominovala Česká národní rada. Ve FS setrval do konce funkčního období, tedy pouze do voleb v roce 1971. \n\nDlouhodobě pak zasedal v České národní radě. Zasedal v ní už od roku 1969 do roku 1971 a byl do ní zvolen znovu později, ve volbách v roce 1976 a pak i ve volbách v roce 1981 a volbách v roce 1986. Na post poslance rezignoval v lednu 1990 v rámci procesu kooptace do ČNR po sametové revoluci.\n\n"}
{"id": "788428", "url": "https://cs.wikipedia.org/wiki?curid=788428", "title": "Antonín Václavík (politik)", "text": "Antonín Václavík (politik)\n\nAntonín Václavík (12. března 1927 Moravské Prusy - 31. července 1997 Olomouc) byl český a československý literární vědec, vysokoškolský učitel, politik Komunistické strany Československa, poslanec České národní rady a Sněmovny národů Federálního shromáždění na počátku normalizace. Po roce 1969 odstaven z politických funkcí.\n\nK roku 1969 se uvádí jako profesí středoškolský učitel, bytem Olomouc. Byl absolventem Filozofické fakulty Palackého univerzity v Olomouci a kandidátem věd. V době nástupu do parlamentu zastával post prorektora Palackého univerzity a byl docentem sovětské literatury na Filozofické fakultě této školy. V letech 1963-1964 byl děkanem Filozofické fakulty olomoucké univerzity.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do prosince 1969, kdy rezignoval na svou funkci. Po invazi vojsk Varšavské smlouvy do Československa ho severomoravský Krajský výbor Komunistické strany Československa zařadil na seznam „představitelů a exponentů pravice“. V té době je stále uváděn jako docent filosofické fakulty UP, Olomouc.\n\n"}
{"id": "788429", "url": "https://cs.wikipedia.org/wiki?curid=788429", "title": "Antonín Václavík", "text": "Antonín Václavík\n\nJméno a příjmení Antonín Václavík má více nositelů:\n\n"}
{"id": "788438", "url": "https://cs.wikipedia.org/wiki?curid=788438", "title": "Vilma Vaculová", "text": "Vilma Vaculová\n\nVilma Vaculová (20. září 1930 - 12. července 2001) byla slovenská a československá politička, bezpartijní poslankyně Slovenské národní rady v 60. letech a Sněmovny národů Federálního shromáždění za normalizace.\n\nVe volbách roku 1964 se stala poslankyní Slovenské národní rady.\n\nPo provedení federalizace Československa usedla do Sněmovny národů Federálního shromáždění. Mandát nabyla až dodatečně v březnu 1971. Do federálního parlamentu ji nominovala Slovenská národní rada. Ve federálním parlamentu setrvala do konce funkčního období, tedy do voleb roku 1971.\n\n"}
{"id": "788440", "url": "https://cs.wikipedia.org/wiki?curid=788440", "title": "Olšava (rozcestník)", "text": "Olšava (rozcestník)\n\nNázev Olšava má více významů:\n\n\nOlšava může být také název vodního toku:\n"}
{"id": "788441", "url": "https://cs.wikipedia.org/wiki?curid=788441", "title": "Ľudovít Varga", "text": "Ľudovít Varga\n\nĽudovít Varga, též Lajos Varga (18. dubna 1926 - ???), byl slovenský a československý politik maďarské národnosti, bezpartijní poslanec Slovenské národní rady a Sněmovny národů Federálního shromáždění za normalizace.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, do níž byl kooptován 29. prosince 1968 jako jeden z 9 nových poslanců (z nichž 3 byli maďarské národnosti). Ve federálním parlamentu setrval do konce funkčního období, tedy do voleb roku 1971.\n"}
{"id": "788443", "url": "https://cs.wikipedia.org/wiki?curid=788443", "title": "Židovský hřbitov v Bílencích", "text": "Židovský hřbitov v Bílencích\n\nŽidovský hřbitov v Bílencích se nacházel na severním okraji obce Bílence. Založen měl být v roce 1846 a beze zbytku byl zničen během druhé světové války. Náhrobní kameny tehdy byly rozebrány francouzskými zajatci a hřbitov samotný byl rozorán. Od té doby je využíván jako pole. Několik zbytků náhrobků se nachází volně ve křoví u louky severovýchodně od obce, některé jsou použity v zahradách (např. jako okraj kompostoviště).\n\n"}
{"id": "788445", "url": "https://cs.wikipedia.org/wiki?curid=788445", "title": "Kanonista", "text": "Kanonista\n\nKanonista je právní odborník (znalec) zabývající kanonickým právem, které bývá také chápáno jako součást právní vědy církevního práva.\n\nZa kanonistu lze označit absolventa některých evropských nebo amerických vysokých škol, na kterých lze získat vzdělání v oboru kanonického práva, nebo někoho, kdo se tímto typem práva speciálně zabývá. Kanonisté získávají po absolvování uvedeného studia příslušný akademický titul – licenciát kanonického práva (ICLic.) nebo doktorát kanonického práva (ICDr.), popřípadě i jiné tituly. Kanonistou může být duchovní konkrétní církve (katolické, pravoslavné, anglikánské) nebo také, v církevním slova smyslu, laik – osoba, která nepřijala kněžské svěcení.\n\nJako církevní (katoličtí) myslitelé se původní kanonisté podíleli na vypracování církevního, resp. kanonického práva. Svými názory ovlivnili i vývoj ekonomického myšlení. Vycházeli zejména z myšlenek antických filozofů (například Aristotela) a dále ze Starého a Nového zákona a dalších křesťanských spisů. Mezi význačné kanonisty se řadí svatý Tomáš Akvinský, Jan Duns Scotus nebo papež Řehoř XI. O historickém vývoji, důležitých osobnostech a myšlenkových postupech tohoto oboru pojednává právní věda kanonistika, vycházející ze syntézy mezi právem a teologií.\n"}
{"id": "788462", "url": "https://cs.wikipedia.org/wiki?curid=788462", "title": "Rusko na Letních olympijských hrách 1996", "text": "Rusko na Letních olympijských hrách 1996\n\nRusko na Letních olympijských hrách 1996 v Atlantě reprezentovalo 391 sportovců, z toho 232 mužů a 159 žen. Nejmladším účastníkem byla Anna Kurnikovová (15 let, 47 dní), nejstarší pak Alexandr Lukjanov (46 let, 338 dní) . Reprezentanti vybojovali 63 medailí, z toho 26 zlatých, 21 stříbrných a 16 bronzových.\n"}
{"id": "788466", "url": "https://cs.wikipedia.org/wiki?curid=788466", "title": "Felix Vašečka", "text": "Felix Vašečka\n\nFelix Vašečka (13. ledna 1915 Kátov - 7. září 2001) byl slovenský a československý odbojář, publicista, teoretik vědeckého ateismu, politik Komunistické strany Slovenska, poslanec Slovenské národní rady, Sněmovny národů Federálního shromáždění a ministr spravedlnosti Slovenské socialistické republiky na počátku normalizace.\n\nZa vysokoškolských studií se zapojil do studentského hnutí, byl funkcionářem \"Spolku socialistických studentů\" a \"Svazu slovenského studentstva\". Členem KSČ se stal v roce 1936. Patřil mezi významné osobnosti Slovenského národního povstání. V říjnu 1944 byl povstalci vyslán jako člen delegace do SSSR a odtud na osvobozené území na východě Slovenska. Vedl úřad předsednictva povstalecké Slovenské národní rady, v období únor - duben 1945 byl pověřencem pro sociální péči. Podílel se na založení listu \"Nové slovo\" během povstání. V letech 1945–1949 byl předsedou Fondu národní obnovy v Bratislavě, v letech 1951–1953 vedoucím oddělení Slovenského úřadu pro věci církevní. V roce 1953 byl vězněn v rámci vnitřních frakčních bojů v KSČ. Pak se soustředil na akademickou práci, studoval roli církve a státu i teorii ateismu. Od roku 1954 do roku 1968 byl vědeckým pracovníkem Ústavu státu a práva Slovenské akademie věd. V letech 1949–1970 se uvádí jako účastník zasedání Ústředního výboru Komunistické strany Slovenska, ale členem ÚV KSS byl jen v letech 1968–1970.\n\nJeho politická kariéra pak znovu vyvrcholila během pražského jara. V roce 1968 byl zástupcem pověřence spravedlnosti a v letech 1969–1970 ministrem spravedlnosti Slovenské socialistické republiky ve vládě Štefana Sádovského a Petera Colotky. Po invazi vojsk Varšavské smlouvy do Československa prohlásil: „\"Aj za okupácie musí platiť právo!\"“ Od roku 1971 působil v Slovenské akademii věd jako ředitel \"Ústavu vědeckého ateismu\" (ředitelem byl až do roku 1985). V roce 1977 byl zvolen členem korespondentem Slovenské akademie věd. \n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve FS setrval do března 1971, kdy rezignoval na mandát.\n\n\n"}
{"id": "788475", "url": "https://cs.wikipedia.org/wiki?curid=788475", "title": "Veronika Veľká", "text": "Veronika Veľká\n\nVeronika Veľká (16. září 1930 - 27. září 2015) byla slovenská a československá politička, bezpartijní poslankyně Slovenské národní rady a Sněmovny národů Federálního shromáždění za normalizace.\n\nPo provedení federalizace Československa usedla v lednu 1969 do Sněmovny národů Federálního shromáždění. Do federálního parlamentu ji nominovala Slovenská národní rada, kde rovněž zasedala. Ve federálním parlamentu setrvala do konce funkčního období, tedy do voleb roku 1971.\n\n"}
{"id": "788481", "url": "https://cs.wikipedia.org/wiki?curid=788481", "title": "A Very Potter Musical", "text": "A Very Potter Musical\n\nA Very Potter Musical (původním názvem Harry Potter: The Musical) je americký muzikál. Text a hudbu napsali Darren Criss a A. J. Holmes a příběh napsali Matt Lang, Nick Lang a Brian Holden. Muzikál je parodií založenou na knižní sérii o Harry Potterovi, přesně \"Harry Potter a Kámen mudrců\", \"Harry Potter a Ohnivý pohár\", \"Harry Potter a Princ dvojí krve\" a \"Harry Potter a Relikvie smrti\" a také na jejich filmových zpracováních.\n\n\"A Very Potter Musical\" vypráví příběh o návratu Harryho Pottera do Školy čar a kouzel v Bradavicích, o strastech dospívání, jeho účasti na Turnaji tří kouzelníků a o návratu temného čaroděje lorda Voldemorta k moci.\n\nMuzikál se hrál od 9. do 11. dubna 2009 na kampusu Michiganské univerzity. Představení produkovala divadelní společnost Team StarKid a režie se ujal Matt Lang. V muzikálu se představili Darren Criss jako Harry Potter, Joey Richter jako Ron Weasley, Bonnie Gruesen jako Hermiona Grangerová, Lauren Lopez jako Draco Malfoy, Brian Rosenthal jako Quirinus Quirrell a Joe Walker jako Lord Voldemort. Na konci června 2009 společnost umístila celý muzikál na YouTube a z videí se stal obrovský hit a zhlédly je miliony uživatelů. Tento muzikál také umožnil Teamu StarKid vytvořit následující muzikály: \"Me and My Dick\" (2009), \"A Very Potter Sequel\" (2010) a \"Starship\" (2011).\n\n\n\nMezitím co četli knihu \"Harry Potter a ohnivý pohár\", Nick Lang a pár dalších studentů navštěvující Michiganskou univerzitu diskutovali o možnosti, že by byl Draco Malfoy zamilovaný do Hermiony Grangerové, protože ji neustále šikanoval a vytvořili tím základ písně \"Granger Danger,\" která vedla k myšlence vytvoření muzikálu o Harry Potterovi. Když byl napsaný příběh, požádali Darrena Crisse, zda mohou použít jeho písně \"Sami,\" která byla napsána pro internetový Little White Lie a \"Not Alone\", kterou celý muzikál končí.\n\n\"Harry Potter: The Musical\" se hrál od 9. do 11. dubna na kampusu univerzity v Michiganu. Brzy poté skupina zveřejnila celý muzikál na YouTube. Nicméně později byla videa stažena, protože se skupina bála, že by ji mohli zažalovat, ale nakonec se muzikál znovu zveřejnil, mírně cenzurovaný a pod novým jménem \"A Very Potter Musical\" na konci června 2009.\n\nSoundtrack s písněmi z představení byl v roce 2009 uveřejněn na stránkách Team StarKid. Jsou zde obsaženy všechny písně z představení. Skupina také 29. července 2010 vydala album přes Bandcamp.\n\nEntertainment Weekly jmenoval muzikál jedním z „Nejlepších deseti videí roku 2009“.\n\n"}
{"id": "788484", "url": "https://cs.wikipedia.org/wiki?curid=788484", "title": "Petronela Višňovcová", "text": "Petronela Višňovcová\n\nPetronela Višňovcová (1. června 1922 - ???) byla slovenská a československá politička Komunistické strany Slovenska, poslankyně Slovenské národní rady a Sněmovny národů Federálního shromáždění za normalizace.\n\nV letech 1950-1968 se uvádí jako účastnice zasedání Ústředního výboru Komunistické strany Slovenska.\n\nVe volbách roku 1964 se stala poslankyní Slovenské národní rady. V letech 1964-1968 působila na postu pověřenkyně obchodu.\n\nV roce 1968 se podílela na debatách ohledně federálního uspořádání Československa. Zastávala názor, že Státní bezpečnost má být řízena národními orgány. V lednu 1968 zasedla v komisi SNR, která měla zkoumat možnosti změny fungování slovenských národních orgánů z ekonomického hlediska.\n\nPo provedení federalizace Československa usedla v lednu 1969 do Sněmovny národů Federálního shromáždění. Do federálního parlamentu ji nominovala Slovenská národní rada, kde rovněž zasedala. Ve federálním parlamentu setrvala do konce funkčního období, tedy do voleb roku 1971. Dlouhodobě pak zasedala v SNR. Jako poslankyně Slovenské národní rady se připomíná ještě ve volebním období 1981-1986.\n\n"}
{"id": "788488", "url": "https://cs.wikipedia.org/wiki?curid=788488", "title": "Ľuba Vlasáková", "text": "Ľuba Vlasáková\n\nĽuba Vlasáková (* 21. února 1933) byla slovenská a československá politička Komunistické strany Slovenska, poslankyně Slovenské národní rady a Sněmovny národů Federálního shromáždění na počátku normalizace.\n\nPo provedení federalizace Československa usedla v lednu 1969 do Sněmovny národů Federálního shromáždění. Do federálního parlamentu ji nominovala Slovenská národní rada, kde rovněž zasedala. Ve federálním parlamentu setrvala do května 1970, kdy rezignovala na svůj post.\n\n"}
{"id": "788491", "url": "https://cs.wikipedia.org/wiki?curid=788491", "title": "Helena Vobořilová", "text": "Helena Vobořilová\n\nHelena Vobořilová (* 9. listopadu 1929) byla česká a československá politička, bezpartijní poslankyně České národní rady a Sněmovny národů Federálního shromáždění na počátku normalizace.\n\nK roku 1969 se uvádí profesně dámská krejčová, bytem Zruč-Senec. Získala základní vzdělání a vyučila se dámskou krejčovou. V době nástupu do parlamentu byla poslankyní ONV pro okres Plzeň-sever a členkou předsednictva OV Československého svazu žen v okrese Plzeň-sever.\n\nPo provedení federalizace Československa usedla v lednu 1969 do Sněmovny národů Federálního shromáždění. Do federálního parlamentu ji nominovala Česká národní rada, kde rovněž zasedala. Ve federálním parlamentu setrvala do května 1970, kdy rezignovala.\n\n"}
{"id": "788492", "url": "https://cs.wikipedia.org/wiki?curid=788492", "title": "Mistrovství světa v rychlobruslení juniorů 2003", "text": "Mistrovství světa v rychlobruslení juniorů 2003\n\nMistrovství světa v rychlobruslení juniorů 2003 se konalo od 21. do 23. února 2003 v rychlobruslařské hale Yanagimachi Speed Skating Rink v japonském Kuširu. Celkově se jednalo o 32. světový šampionát pro chlapce a 31. pro dívky. Českou výpravu tvořili Adam Ptáčník, Tomáš Ptáčník, Miroslav Vtípil a Martina Sáblíková.\n\n"}
{"id": "788493", "url": "https://cs.wikipedia.org/wiki?curid=788493", "title": "Šlechtitelská stanice vinařská Polešovice", "text": "Šlechtitelská stanice vinařská Polešovice\n\nŠlechtitelská stanice vinařská Polešovice je firma, která se zabývá šlechtěním révy vinné, ale také výrobou a prodejem vína. Sídlo firmy je v městysi Polešovice. Statutárním orgánem je jednatel a v jedné osobě šlechtitel \"RNDr. Zdeněk Habrovanský\".\n\nŠlechtitelská stanice vinařská Polešovice byla založena v roce 1922 jako státní podnik zabývající se šlechtitelskou a výzkumnou činností. V této době byla pobočkou tehdejší Výzkumné vinařské stanice v Mutěnicích. Původní název stanice byl \"Státní révová školka v Polešovicích\" a hlavním důvodem jejího vzniku bylo vyřešit problémy v obci a nejbližším okolím s mšicí révokazem. Z tohoto důvodu byla zpočátku výzkumná a šlechtitelská činnost stanice zaměřena na obnovu a postupný rozvoj vinic, které byly zničeny révokazem. Od roku 1957 až do její privatizace byla činnost stanice zaměřena především na rozvoj vlastní šlechtitelské práce, konkrétně na udržovací šlechtění, šlechtitelský výzkum a novošlechtění. V roce 1996 byla stanice privatizována. Pod vedením RNDr. Zdeňka Habrovanského pokračuje podnik v tradici, která započala v roce 1922.\n\nV současné době je na stanici pěstováno přes 300 různých odrůd, klonů a novošlechtění. Stanice obhospodařuje 30 ha zemědělské půdy, z toho je 17 ha vinic s ušlechtilou evropskou révou a vinice podnožové. Veškerá vyráběná a nabízená vína Šlechtitelské stanice pochází ze zpracovaných hroznů původem z těchto vlastních vinic. Tyto vinice jsou soustředěny do slunečních svahů Slovácké vinařské podoblasti. Vinařské tratě jsou Újezdy, Grejty a Růženy mezi obcemi Polešovice a Boršice.\n\nŠlechtitelská stanice po celou svou dobu působení realizuje a vykonává šlechtitelskou činnost – udržovací šlechtění a novošlechtění ušlechtilé a podnožové révy vinné. Na stanici byly vyšlechtěny stolní velkoplodé odrůdy Olšava, Vitra, Pola, známá moštová aromatická odrůda Muškát moravský (MOPR), modrá odrůda SEVAR a podnožová odrůda Amos, dále méně známé stolní bílé odrůdy Madlen, Mohara a Okava. V roce 2009 byla přihlášena do státních odrůdových pokusů další bílá moštová odrůda \"Mery\", která by měla být uznána jako nová odrůda a zapsána do Státní odrůdové knihy v roce 2015. V roce 2010 byla povolena nová odrůda Floriánka, kterou přihlásil Radim Masařík a pochází z materiálů Šlechtitelské stanice.\n\nV roce 2004 bylo v areálu stanice vybudováno tzv. \"Vinařské informační centrum\", a to rekonstrukcí budovy bývalé kotelny. V přízemí se nachází prodejní místnost, v prvním patře vznikla velká degustační místnost nesoucí název \"Golanské výšiny\" a střecha je využita jako terasa s posezením. Na střeše této budovy střediska vznikla vyhlídková terasa s názvem \"Štýrská terasa\" s posezením, pro počet cca padesáti osob s kruhovým rozhledem do polešovských, boršických a zlechovských vinic, s pohledem na masiv Chřibů, Hostýnských vrchů, Vizovických vrchů a celý masiv Bílých Karpat a nivy řeky Moravy. Stanice leží na vinařské cyklostezce Vinař. Areál byl na začátku roku 2011 zařazen do \"Certifikované vinařské turistiky\" a je vhodnou zastávkou cykloturistů a jiných výletníků.\n\n\n\n\n\n"}
{"id": "788498", "url": "https://cs.wikipedia.org/wiki?curid=788498", "title": "Druja (přítok Virvytė)", "text": "Druja (přítok Virvytė)\n\nDruja neboli Aušra, Gušra, Gūžra, je potok 2. řádu v Litvě, v Žemaitsku v okrese Telšiai, pravý přítok řeky Virvytė, do které se vlévá 0,5 km východně od vsi Daktariškė, 6,5 km na severoseverovýchod od města Varniai, 94,6 km od jejího ústí do Venty.\n\nVytéká z jezera Gūšra, 5 km východně od vsi Janapolė, 9,5 km na severovýchod od města Varniai. Její přítoky jsou delší a rozvětvenější, než sama Druja. Teče zpočátku směrem západním, od vsi Lingėnai se klikatě stáčí poněkud k jihu. Druja si proklestila cestu z dříve většího a mnohem hlubšího jezera ledovcového původu Gūšra, proto na horním toku protéká hlubokým údolím. Po jeho překonání dále teče rovinatou, bažinatou krajinou, dolní tok po bývalém dně dříve daleko většího jezera Biržulis; dnes se vlévá do Virvytė 3,5 km severozápadně od jeho nynějšího okraje. Celý tok spadá do regionálního parku \"Varnių regioninis parkas\".\n\na mnoho bezejmenných levých i pravých přítoků\n\n\nVėsa je potok 3. řádu v okresech Kelmė a Telšiai, pravý přítok potoka Druja, do které se vlévá 1 km jihozápadně od vsi Lingėnai, 9,5 km na severoseverovýchod od města Varniai.\n\n"}
{"id": "788503", "url": "https://cs.wikipedia.org/wiki?curid=788503", "title": "Zbyněk Vokrouhlický", "text": "Zbyněk Vokrouhlický\n\nZbyněk Vokrouhlický (* 17. prosince 1930 Dětenice) byl český a československý studentský a mládežnický funkcionář, politik Komunistické strany Československa, poslanec České národní rady a Sněmovny národů Federálního shromáždění na počátku normalizace. Během pražského jara stoupenec reformního proudu v KSČ, po roce 1969 odstaven z politických funkcí.\n\nNarodil se v Dětenicích (podle jiného pramene v Jičíně). Pocházel z rodiny mechanika. Do roku 1948 navštěvoval v Jičíně základní a střední školu, už po válce se v Jičíně zapojil do organizování mládeže. V roce 1949 začal studovat práva na Univerzitě Karlově, kde se specializoval na mezinárodní právo. Při svých zahraničních cestách přispíval do listu Mladá fronta a napsal cestopis o putování Tuniskem. Působil jako politik, překladatel, teoretik průmyslového designu. V letech 1963–1969 předseda Mezinárodního svazu studentstva. Do funkce byl zvolen na sjezdu v Alžíru.\n\nK roku 1969 se uvádí profesně jako právník, bytem Praha. Byl absolventem Právnické fakulty Univerzity Karlovy a působil jako novinář. Byl dlouholetým funkcionářem ČSM a studentského hnutí. V době nástupu do parlamentu zastával post předsedy Ústředního výboru ČSM, předsedy \"Rady sdružení dětských a mládežnických organizací ČSR\" a předsedy Mezinárodního svazu studentstva. Byl nositelem vyznamenání Za vynikající práci.\n\nDne 31. srpna 1968 byl kooptován za člena Ústředního výboru Komunistické strany Československa. Z ÚV KSČ byl vyloučen 26. září 1969. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do prosince 1969, kdy rezignoval na svou funkci.\n\nPo invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako předseda ÚV ČSM. Byl pak vyloučen z KSČ. Po roce 1989 působil jako publicista. Státní bezpečnost ho evidovala jako agenta pod krycím jménem ZAHRÁDKA, evidenční číslo 14769.\n\n"}
{"id": "788504", "url": "https://cs.wikipedia.org/wiki?curid=788504", "title": "Vėsa", "text": "Vėsa\n\nVėsa je potok 3. řádu v okresech Kelmė a Telšiai, pravý přítok potoka Druja, do které se vlévá 1 km jihozápadně od vsi Lingėnai, 9,5 km na severoseverovýchod od města Varniai. Pramení na západním okraji vsi Negirbiai, 10,5 km východoseverovýchodně od města Varniai. Teče zpočátku směrem severozápadním, u vsi Miksodis se stáčí k severovýchodu, po soutoku s potokem Dryžupė se stáčí k severozápadu, po soutoku s Viekšnupisem se stáčí k západu až do soutoku s potokem Druja, přičemž od severu míjí jezero Gūšra. Před soutokem s potokem Dryžupė a také 1,5 km před soutokem s Drujou protéká hlubokým údolím, soutok je v hluboké pánvi jezera Gūšra, v bažinatém terénu.\n\na mnoho bezejmenných pravých i levých přítoků\n\n\n"}
{"id": "788506", "url": "https://cs.wikipedia.org/wiki?curid=788506", "title": "Projekt 1239", "text": "Projekt 1239\n\nProjekt 1239 Sivuč (v kódu NATO třída Bora) je třída raketových korvet sovětského námořnictva z doby konce studené války. Stavěny byly v letech 1987–1992. Vznikly pouhé dva kusy, pojmenované \"Bora\" a \"Samum\".\n\nKorvety jsou koncipovány jako katamarany (podobá se jim například norská třída \"Skjold\"). Výzbroj tvoří jeden 76mm kanón AK-176 a dva systémy blízké obrany AK-630. K obraně proti vzdušným cílům slouží dvojité odpalovací zařízení protiletadlových řízených střel krátkého dosahu Osa–M. Údernou výzbrojí jsou dva čtyřnásobné kontejnery protilodních střel P-270 Moskit s dosahem 120 km. Pohonný systém tvoří dvě plynové turbíny a dva dieselové motory. Nejvyšší rychlost dosahuje 40 uzlů.\n"}
{"id": "788509", "url": "https://cs.wikipedia.org/wiki?curid=788509", "title": "Skořápky", "text": "Skořápky\n\nSkořápky jsou hazardní hra spočívající v sázení na určení polohy jednoho ze tří míchaných předmětů (existuje nespočet typů předmětů např. kelímky, uzávěry lahví, skořápky ořechů, tácky, tři karty a mnoho dalších možností). Hledá se například kulička skrytá pod jedním ze tří stejných kelímků nebo jeden na spodní straně barevně odlišený tácek ze tří stejných tácků.\n\nDůležitým znakem všech her je, že všechny zúčastněné strany znají podmínky, pravidla a způsob dané hry. Jakékoliv zatajení skutečnosti, která není předem dohodnutá a může mít sebemenší vliv na výsledek, se dá charakterizovat jako podvod. Jestli jsou Skořápky hrou nebo podvodem, tudíž záleží na skořápkáři. Při hře Skořápky nemusí vždy docházet k podvodu. Potom jde o napínavou, vzrušující hru, která je výborným prověřením vaší schopnosti koncentrace a postřehu. Výhodou hry Skořápky je její vizuální stránka. Z tohoto důvodu hra prakticky nepotřebuje slovní komentář ani vysvětlování pravidel. Skořápkáři proto nečiní sebemenší problém hrát Skořápky s místními i cizinci v naprosto stejné kvalitě.\n\nHra bývá považována za nelegální z důvodu značné nerovnováhy při srovnání pravděpodobnosti výhry a prohry 1:2. Hru provozují většinou hráči na ulicích či na podobných veřejných prostranstvích s použitím mnoha psychologických triků (např. zapojení tzv. „volavek“) i podvodných praktik (např. schování kuličky mimo kalíšky) sloužících k zmatení sázejících, takže je takřka nemožné poctivým způsobem vyhrát.\n\n"}
{"id": "788510", "url": "https://cs.wikipedia.org/wiki?curid=788510", "title": "Claude Montana", "text": "Claude Montana\n\nClaude Montana (* 29. června 1947 v Paříži) je francouzský módní návrhář a designér španělsko-německého původu.\n\nMontana je synem katalánského otce a německé matky. V roce 1979 otevřel v Paříži vlastní módní dům pod názvem \"House of Montana\". Podnik byl v 80. letech úspěšný, ale v roce 1997 se dostal do finančních potíží. Jeho kreace v oblasti prêt-à-porter jsou ovlivněné haute couture.\n\nMontana se dne 21. července 1993 oženil po dlouholetém přátelství s modelkou Wallis Franken, která zemřela v Paříži v roce 1996, a vychovával tak dvě nevlastní děti, které měla Franken z předchozího vztahu. Před sňatkem se svou oblíbenou modelkou žil Montana otevřeně homosexuální život. Montana pobývá současně ve Francii a ve Španělsku.\n\n"}
{"id": "788513", "url": "https://cs.wikipedia.org/wiki?curid=788513", "title": "Synagoga v Bílencích", "text": "Synagoga v Bílencích\n\nSynagoga v Bílencích se nachází jihovýchodně od návsi v obci Bílence, a to v domě čp. 94, v ulici vedoucí do Voděrad. Postavena byla v letech 1826 či 1837 a k původnímu účelu sloužila až do dvacátých let 20. století, kdy ji získala obec pod podmínkou, že bude pečovat o bílenecký židovský hřbitov. Tuto povinnost poté plnila až do roku 1938. Obec synagogu v roce 1923 přestavila na školku a domov pro nemajetné. Následně byla upravena jako obytný dům s obchodem v přízemí, kterým v něm byl do počátku 21. století.\n"}
{"id": "788514", "url": "https://cs.wikipedia.org/wiki?curid=788514", "title": "Guy Laroche", "text": "Guy Laroche\n\nGuy Laroche (16. července 1921 v La Rochelle – 17. února 1989 v Paříži) byl francouzský módní návrhář.\n\nV roce 1957 založil v Paříži vlastní krejčovský dům a vytvořil první kolekci haute couture pro ženy. V roce 1961 se usídlil na \"Avenue Montaigne\" a představil první kolekci prêt-à-porter pod značkou \"Laroche Diffusion\".\n\nV 70. letech začal ve spolupráci s firmou L'Oréal prodávat parfémy pod názvem \"Drakkar Noir\" pro muže a \"Fidji\" pro ženy.\n\nJako kostýmní výtvarník spolupracoval i na kostýmech pro filmy.\n\nPo jeho úmrtí v podniku působí návrháři Angelo Tarlazzi, Michel Klein, Alber Elbaz a Marcel Marongiu.\n\n"}
{"id": "788518", "url": "https://cs.wikipedia.org/wiki?curid=788518", "title": "Roussillon", "text": "Roussillon\n\nRoussillon (katalánsky \"Rosselló\") je historické území v jižní Francii zahrnující zhruba dnešní departement Pyrénées-Orientales, který náleží do regionu Languedoc-Roussillon. Hlavním městem středověkého hrabství Rosselló byl Perpignan.\n\nNížinou Roussillon protékají z jihu na sever tři hlavní toky – Tech, Têt a Agly. Nejvyšší horou je Pic du Canigou (2785 m n. m.). Díky středozemnímu klimatu je zde významné zemědělství (pěstování révy vinné, zeleniny a ovoce) a turismus (přímořská letoviska s písečnými plážemi Argelès-sur-Mer, Collioure, Port-Vendres, Banyuls-sur-Mer a Cerbère na pobřeží Côte Vermeille).\n\nÚzemí je pojmenováno po středověkém hrabství Rosselló na severním okraji Pyrenejí u Středozemního moře. Bylo jedním z katalánských hrabství, která vytvořil Karel Veliký, aby ochránil část Španělské marky Franské říše proti Maurům na Iberském poloostrově.\n\nPo Pyrenejském míru v roce 1659 bylo hrabství Rosselló spolu s dalšími hrabstvími Severního Katalánska odtrženo od Katalánska a připojeno k Francii. Území bylo poté přejmenováno podle tohoto hrabství na \"Roussillon\".\n\nPo Velké francouzské revoluci bylo území Francie rozděleno na departementy. V roce 1790 byla historická provincie Roussillon zrušena a nahrazena departementem Pyrénées-Orientales. Název Roussillon se dnes používá k pojmenování regionu Languedoc-Roussillon.\n\n"}
{"id": "788519", "url": "https://cs.wikipedia.org/wiki?curid=788519", "title": "Collège des Quatre-Nations", "text": "Collège des Quatre-Nations\n\nCollège des Quatre-Nations (česky \"Kolej Čtyř národů\"), též Collège Mazarin (\"Mazarinova kolej\"), je bývalá kolej Pařížské univerzity. Barokní stavba byla postavena jako kolej pro výuku studentů a dnes je sídlem Francouzského institutu a Mazarinovy knihovny. Nachází se na \"Quai Malaquais\" na levém břehu řeky Seiny v 6. obvodu.\n\nV roce 1661 kardinál Jules Mazarin ve své závěti odkázal část svého majetku na vybudování koleje určené pro 60 studentů z území připojeného k Francii na základě Vestfálského (1648) a Pyrenejského míru (1659): Artois, Alsasko, Pignerol a Severní Katalánsko (Roussillon a Cerdagne); odtud její označení \"čtyř národů\". Rovněž zde chtěl být pohřben obdobně jako předchůdce kardinál Richelieu v kapli Sorbonny. Mazarin rovněž věnoval svou sbírku knih, ze které se stala Bibliothèque Mazarine, která sloužila veřejnosti. Ministr Jean-Baptiste Colbert proto pověřil architekta Louise Le Vau, aby naproti paláci Louvre vystavěl kolej s kaplí. Stavba probíhala v letech 1662–1688. Knihovna byla pro veřejnost otevřena v roce 1691. Během Velké francouzské revoluce se kolej stala postupně kolejí Jednoty (collège de l'Unité), vězením, sídlem Výboru pro veřejné blaho, École centrale supérieure a École nationale supérieure des beaux-arts.\n\nV roce 1805 se na příkaz Napoleona I. do budovy přesunul z Louvru Francouzský institut, který zde sídlí dodnes. Architekt Antoine Vaudoyer přeměnil kapli na zasedací sál Francouzské akademie.\n\n"}
{"id": "788525", "url": "https://cs.wikipedia.org/wiki?curid=788525", "title": "Regesta Imperii", "text": "Regesta Imperii\n\nRegesta Imperii (zkráceně RI) je edice písemných pramenů v regestové formě k evropským dějinám raného, vrcholného a pozdního středověku. Vydávány jsou listiny panovníků Svaté říše římské od dob Karlovců po Maxmiliána I. (1519), jakož i dalších vydavatelů, např. papežů. Edici vydávají vědecké instituce v Německu a Rakousku.\n\nProjekt založil v roce 1831 Johann Friedrich Böhmer (1795-1863) s cílem zveřejnit v regestové podobě listiny římských králů, císařů a dalších vydavatelů se vztahem k dějinám římské říše pro období 751-1437, tj. do konce vlády Zikmunda Lucemburského. V roce 1865 se vedoucím editorem stal rakouský historik Julius Ficker a vydávání se z Německa přesunulo do rakouského Innsbrucku. V roce 1895 se ředitelem stal Engelbert Mühlbacher (1843-1903) a RI se přesunula do Vídně. Od roku 1906 začala RI vydávat Rakouská akademie věd. V roce 1967 byla založena \"Německá komise pro zpracování Regest Imperii\" (Deutsche Kommission für die Bearbeitung der Regesta Imperii) a projekt RI se vrátil z Rakouska zpět do Německa. V roce 1998 byla komise začleněna do Akademie věd a literatury v Mohuči a vídeňské pracoviště se stalo součástí Rakouské akademie věd, které společně edici vydávají.\n\nPůvodní plánovaný mezník 1437 byl posunut na konec vlády Maxmiliána I. (1519). Materiál je vydáván chronologicky po jednotlivých vládnoucích dynastiích od Karlovců po Habsburky. Nejstarší svazky obsahují pouze královské a císařské listiny, později k nim přibyly také záznamy narativních pramenů (kroniky apod.) a listiny jiných vydavatelů týkajících se dějin říše z důvodu podat co nejkomplexnější přehled daného období. Počínaje Ludvíkem IV. Bavorským, Fridrichem III. a Václavem IV. se kvůli narůstajícímu množství dochovaného materiálu jiné prameny než samotné listiny omezují. Regesta listin těchto panovníků jsou už uspořádány podle archivů a knihoven, kde jsou originály uloženy. V případě Maxmiliána I. má být uveřejněn výběr jen asi pětiny všeho dochovaného materiálu.\n\nPřevážná většina tiskem vydaných svazků byla digitalizována.\n\n"}
{"id": "788526", "url": "https://cs.wikipedia.org/wiki?curid=788526", "title": "RI", "text": "RI\n\nKombinace písmen R a I má více významů:\n\n\n\n"}
{"id": "788529", "url": "https://cs.wikipedia.org/wiki?curid=788529", "title": "Serap Jangbu Šerpa", "text": "Serap Jangbu Šerpa\n\nSerap Jangbu Šerpa (* 25. července 1969) je nepálský horolezec. S vysokohorským lezením začal ve věku 20 let. V roce 2001 se stal druhým mužem historie, který dokázal podruhé vystoupit na K2. V současnosti je druhým nejúspěšnějším nepálským horolezcem, má na kontě 11 osmitisícovek.\n\nSerap Jangbu Šerpa začal s horolezectvím v roce 1989. Stejně jako většina Šerpů doprovází v Himálaji a Karákóramu zahraniční expedice. Do roku 2005 dokázal vystoupit devětkrát na 6160 metrů vysoký Island Peak. Roku 1999 vystoupil na svou první osmitisícovku Kančendžengu. V letech 2000 a 2001 vystoupil dvakrát na vrchol K2 v obou případech z pákistánské strany. O tři roky později poprvé vystoupil na vrchol nejvyšší hory světa Mount Everest. Na vrchol této hory se dostal ještě dvakrát, v roce 2006 uskutečnil přechod hory ze severní strany na jižní. Výstupem na Makalu v roce 2009 dokončil výstupy na všechny osmitisícovky v Nepálu. Jeho cílem je dosažení vrcholu všech 14 osmitisícovek. K tomu mu chybí 3 vrcholy v Pákistánu - Gašerbrum I, Broad Peak a Nanga Parbat.\n\n\n"}
{"id": "788535", "url": "https://cs.wikipedia.org/wiki?curid=788535", "title": "Vesna (odrůda révy vinné)", "text": "Vesna (odrůda révy vinné)\n\nVesna je středně pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě bílých vín, která byla vyšlechtěna v České republice Doc. Ing. Milošem Michlovským, CSc a kolektivem šlechtitelů Vědeckovýrobního sdružení Resistant Velké Bílovice (později Vinselekt Perná).\n\n\"Vesna\" je složitý kříženec odrůd [(\"Merlot\" x \"Vitis amurensis\") x /(\"Agadaj\" x \"Muškát alexandrijský\")/ x \"SV 20473\")] x (\"Nimrang\" x \"SV 20366\").\n\nRéva odrůdy \"Vesna\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný, réví je silnější, vyzrává dobře, má hnědou až hnědočervenou barvu. Vrcholky letorostů jsou zelené s narůžovělými okraji.\n\nList je středně velký až velký, pětilaločnatný s hlubokými výkroji, které mají většinou oblé dno, horní výkroje jsou často uzavřené s průsvitem, řapíkový výkroj je překrytý s průsvitem, s ostrým dnem.\n\nOboupohlavní květy v hroznovitých květenstvích jsou žlutozelené, pětičetné, samosprašné. Plodem je malá, kulatá bobule zelenožlutá až zlatožluté barvy. Hrozen je středně velký, křídlatý, cylindrický, středně hustý.\n\n\"Vesna\" je interspecifická moštová odrůda révy, složitý kříženec odrůd [(\"Merlot\" x \"Vitis amurensis\") x /(\"Agadaj\" x \"Muškát alexandrijský\")/ x \"SV 20473\")] x (\"Nimrang\" x \"SV 20366\").\n\nByla vyšlechtěna v České republice Doc. Ing. Milošem Michlovským, CSc a kolektivem šlechtitelů Vědeckovýrobního sdružení Resistant Velké Bílovice (později Vinselekt Perná). V týmu šlechtitelů byli ještě Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení a selekce postupně proběhly v Lednici na Moravě, v Břeclavi a v Perné. Pracovní název odrůdy je \"BV-12-141\".\n\nOdrůda je zapsána do Státní odrůdové knihy České republiky (2012). Není ani odrůdou, povolenou k výrobě zemských vín. Pěstuje se pouze v pokusných výsadbách, malé plochy vinic se nacházejí například v Dubňanech.\n\nVesna je bohyně mládí, života, mladé nespoutané lásky a jara ve slovanské mytologii. Někdy byla ztotožňována s bohyní Ladou, v křesťanské angelologii je ztotožňována s archandělem Anaelem nebo bohyní Venuší. Byl jí přisuzován strom bříza, která ze všech lesních stromů na jaře raší jako první.\n\nRůst je středně bujný až bujný, réví je silnější, dobře vyzrává. Zaměkání bobulí nastává v polovině srpna, zrání je středně pozdní. Odolnost vůči houbovým chorobám obecně je zvýšená, plodnost je střední až vyšší, pravidelná.\n\n\n"}
{"id": "788536", "url": "https://cs.wikipedia.org/wiki?curid=788536", "title": "Eduard Hegel", "text": "Eduard Hegel\n\nEduard Hegel (28. února 1911, Barmen – 23. listopadu 2005) byl německý teolog a církevní historik.\n\nHegel studoval na univerzitách v Münsteru, Mnichově a Bonnu katolickou teologii a historické vědy. V roce 1933 získal titul doktora filozofie. V roce 1937 byl v Kolíně vysvěcen na kněze. Působil zde pak jako duchovní. V roce 1943 se stal s prací o kolínských arcibiskupech (Maximilian Friedrich von Königsegg-Rothenfels a Maximilian Franz von Österreich) doktorem teologie. Jeho další publikace o kolínském arcibiskupství mu přinesly uznání i mimo region a zařadily se mezi klasická díla. V roce habilitoval na bonnské univerzitě.\n\nPracoval v semináři v Trevíru a na Vestfálské Wilhelmově univerzitě v Münsteru. V roce 1966 se stal nástupcem Huberta Jedina na univerzitě Friedricha Wilhelma. Byl zakládajícím ředitelem ústavu pro církevní dějiny. Od roku 1976 jmenován emeritním profesorem.\n\nV letech 1967 až 1979 předsedal historickému spolku Dolního Porýní. V roce 1973 byl přijat za člena Akademie věd Severního Porýní - Vestfálska.\n\nZískal titul čestného \"preláta\" (1974) a \"apoštolského pronotáře\" (1985).\n\n\n"}
{"id": "788542", "url": "https://cs.wikipedia.org/wiki?curid=788542", "title": "Operace Pastorius", "text": "Operace Pastorius\n\nOperace Pastorius byla nezdařená sabotážní a teroristická operace nacistického Německa, která se měla uskutečnit v roce 1942 v USA. Cílem bylo ochromení amerického průmyslu a nastolení chaosu a paniky mezi civilním obyvatelstvem .\n\nPoté, co nacistické Německo vyhlásilo 11. 12. 1941 válku USA, schválil Adolf Hitler osobně sabotážní a teroristické útoky proti USA . Na jaře 1942 proběhl v sabotážní výcvikové škole Abwehru, u jezera Quenzsee v městě Brandenburg an der Havel výcvik původně dvanáctičlenného týmu naverbovaných německých Američanů. V čele americké složky školy stál jeden z vůdčích členů pronacistického Německo-amerického spolku působícího v USA Walter Kappe. Účastníci výcviku byli civilisté německého původu, kteří ovládali angličtinu a strávili v minulosti část svého života v USA. Dva z nich, Herbert Haupt a Ernst Peter Burger, byli dokonce americkými občany. Výcvik trval tři týdny a po jeho ukončení 26. 5. 1942 bylo osm členů sabotážní skupiny odvezeno do Lorientu v Bretani. Část z nich zamířila v ponorce na Floridu a druhá část odjela 28. 5. ponorkou na Long Island.\n\nHlavním cílem plánovaného sabotážního a teroristického útoku bylo ochromení amerického zpracovatelského průmyslu hliníku a hořčíku a zničení továren na kryolit. Dále mělo dojít k odpálení náloží na větších amerických nádražích, na newyorské stanici Pennsylvania a Grand central, na nádraží ve Washingtonu a Chicagu a ve významných obchodních domech vlastněných Židy. Zničen měl být také rozvod vody a elektřiny v New Yorku, vodní elektrárna na Niagarských vodopádech a most Hell Gate v New Yorku. Účelem plánovaných útoků bylo šíření paniky mezi civilním obyvatelstvem a počítalo se také s tím, že americká vláda začne po útocích pronásledovat německé občany žijící v USA, což povede ještě k většímu semknutí všech pronacisticky orientovaných Němců .\n\nPrvní skupina, kterou tvořil velitel George John Dasch, Richard Quirit, Heinrich Heinck a Ernst Peter Burger se tajně vylodila 13. 6. 1942 v Amagansettu na Long Islandu. Druhá skupina se vylodila 17. 6. 1942 na Ponte Vedra Beach na Floridě a jejími členy byli velitel Edward John Kerling, Herbert Hans Haupt, Werner Thiel a Hermann Otto Neubauer. Členové obou skupin se na pobřeží vylodili v námořních uniformách, přestože nebyli vojáky. Poté se převlékli do civilních šatů, zakopali bedny s výbušninami a vydali se na cestu do vnitrozemí. Velitel první skupiny George John Dasch měl od samého počátku v úmyslu zradit a celou misi bral jen jako svou šanci vrátit se zpět do USA, kde před válkou žil. 14. 6. 1942 tak po poradě s dalším členem mise, Ernstem Peterem Burgerem, zatelefonoval na FBI a pod jménem Frank Daniel Pastorius (kódové označení mise) oznámil, že se chce sejít osobně s ředitelem J. Edgarem Hooverem. 19. 6. 1942 dorazil Dasch do Washingtonu, kde na FBI oznámil vše o chystané teroristické operaci a uvedl také jména všech kontaktních osob žijících na území USA, na které se mohli teroristé případně obrátit. Zatímco zvláštní agent Duane L. Traynor vedl další výslechy Dasche, rozběhla se na území USA velká pátrací akce po zbývajících teroristech a jejich sympatizantech. 27. 6. 1942 oznamuje tisku ředitel FBI J. Edgar Hoover zatčení všech osmi německých agentů .\n\nOtázka, jak vést soudní proces s nacistickými agenty, byla od samého počátku složitá. Prezident USA Franklin D. Roosevelt měl velký zájem na tom, aby byli agenti odsouzeni k trestu smrti. Podle generálního prokurátora Francise Biddlea se však provinili pouze pokusem o spáchání trestného činu nebo přípravou trestného činu, za což jim hrozilo maximálně několik let ve vězení. Podle vyjádření právníků FBI mohli být zase sabotéři odsouzeni pouze za spiknutí za účelem útoku na USA, za což jim hrozila pokuta nebo dva roky odnětí svobody. 29. 6. se na poradě sešel J. Edgar Hoover, generální prokurátor Francis Biddle, ministr války Stimson a zástupce ředitele FBI Conneley. Během schůzky bylo dohodnuto, že se vytvoří zvláštní soudní tribunál, soudní proces proběhne v utajení a šest obžalovaných bude nakonec popraveno . 2. 7. 1942 rozhodl prezident Roosevelt, jako vrchní velitel branné moci, o tom, že ustanovuje vojenský tribunál, který bude nacistické agenty soudit. Tento vojenský tribunál, který vznikl rozkazem prezidenta USA, opíral svou legitimitu o rozsudek Nejvyššího soudu USA z dob americké občanské války – tzv. Ex Parte Milligan. Soudní proces začal 8. 7. 1942 v budově ministerstva spravedlnosti ve Washingtonu.\n\nČlenové soudního tribunálu byli vybráni prezidentem. Žádný z nich nebyl právník, ale všichni byli generálové. Předsedou tribunálu byl generál Frank R. McCoy. Žalobcem byl generální prokurátor Francis Biddle a vojenský soudce Myron Cramer. Kromě Dasche neměl žádný z obžalovaných právního zástupce. Sedm obžalovaných zastupovali čtyři právníci jmenovaní prezidentem. Hlavními obhájci byli plukovník Kenneth Clairborne Royall a plukovník Cassius M. Dowell. Plukovník Royall od samého počátku napadal prezidentovo nařízení o ustanovení vojenského tribunálu a argumentoval tím, že obžalovaní jsou civilisté (dva z nich dokonce občané USA) a pokud fungují civilní soudy, měl by se proces konat veřejně před civilním a nikoliv vojenským soudem . Ustanovení vojenského tribunálu považovala obhajoba za porušení práva habeas corpus, tedy práva na řádný a spravedlivý soud. Obhajoba trvala od prvních okamžiků na tom, že rozkaz ustavující vojenský justiční sbor je nezákonný . Jediný soud, který mohl zrušit rozhodnutí prezidenta byl Nejvyšší soud, který nad případem zasedl 29. 7. 1942. Již 31. 7. 1942 Nejvyšší soud potvrdil soudní pravomoci vojenského tribunálu. 3. 8. 1942 zasedl vojenský tribunál naposledy a doporučení tribunálu bylo předáno prezidentu Rooseveltovi, který návrhy soudu potvrdil. 8. 8. 1942 bylo šest nacistických agentů popraveno na elektrickém křesle a dva – Ernst Peter Burger a George John Dasch, byli odsouzeni k trestu odnětí svobody.\n"}
{"id": "788543", "url": "https://cs.wikipedia.org/wiki?curid=788543", "title": "Australian Open 1999 – ženská dvouhra", "text": "Australian Open 1999 – ženská dvouhra\n\nDvojnásobná obhájkyně titulu v soutěži ženské dvouhry Švýcarka Martina Hingisová v boji o titul zdolala nenasazenou Amélii Mauresmovou po setech 6–2 a 6–3. Francouzka odehrála premiérové grandslamové finále a jediné až do roku 2006.\n\nHingisová se výhrou připojila k , Evonne Goolagongové Cawleyové, Steffi Grafové a Monice Selešové, které jako jediné vyhrály Australian Open třikrát v řadě. Navíc se stala první tenistkou historie, která dokázala zvítězit na třech následných ročnících úvodního grandslamu současně v ženské dvouhře i ženské čtyřhře.\n\nV tomto ročníku bývala světová jednička Monika Selešová prohrála v semifinále s Martinou Hingisovou, a to po sérii 33 vítězných utkání na Australian Open v řadě, což na úvodním grandslamu představuje nejdelší sérii v otevřené éře tenisu.\n\n\n"}
{"id": "788544", "url": "https://cs.wikipedia.org/wiki?curid=788544", "title": "Kylko Tales", "text": "Kylko Tales\n\nKylko Tales je česká freeware RPG hra z roku 2004. Jde o jednu z prvních her vývojáře známého jako Rebel. Ten je známý hlavně díky hrám Broken Hearts a Forbidden Saga. V roce 2009 Rebel vytvořil remake hry. V této nové verzi hry byl přidán i druhý konec.\n\nNa začátku si hráč vybere ze dvou postav, Kylka a Samanthy. Hlavní postava se poté ocitá v bažinách a začne pršet. Rozhodne se ukrýt v nedaleké kapli, ale okamžitě po vstupu je zde uvězněná a nezbývá jí nic jiného, než najít nějakou jinou cestu ven.\n\n"}
{"id": "788545", "url": "https://cs.wikipedia.org/wiki?curid=788545", "title": "Legenda o Vánocích", "text": "Legenda o Vánocích\n\nLegenda o Vánocích (finsky \"Joulutarina\") je finský film z roku 2007 režírovaný Juhou Wuolijokim. Vypráví o životě Nikolase a o tom, jak se z něj stal Santa Claus. Velká část filmu se natáčela v Utsjoki ve Finsku. \n\nVe Finsku se stal nejpopulárnějším domácím filmem za rok 2007 a na jeho premiéru přišlo během pěti týdnů 220 000 diváků. Film obdržel ve Finsku cenu Jussi za nejlepší kameru a cenu diváků. Objevil se i na Berlínském mezinárodním filmovém festivalu a na filmovém festivalu v Sarasotě ve Floridě, kde získal cenu diváků jako nejlepší cizojazyčný film. Doposud byl film prodán do 120 zemí.\n\n"}
{"id": "788546", "url": "https://cs.wikipedia.org/wiki?curid=788546", "title": "Inheritance", "text": "Inheritance\n\nInheritance je čtvrtý a zároveň poslední díl tetralogie \"Odkaz Dračích jezdců\". Jejím tvůrcem je mladý spisovatel Christopher Paolini. Kniha vyšla na konci roku 2011 v Severní Americe a 30. března 2012 v České republice.\n\nSurďané a Vardenové dobývají města a dostanou se až k Dras-Leoně. Murtagh a jeho drak Trn obývají Dras-Leonu, a tak Vardenové\nnemohou obléhat město rovnou. Jeod najde poznámky o tajném kanalizačním systému. Za předpokladu, že opravdu existuje, Eragon\nvede malou skupinu (Eragon, Arya, Angela, kočkodlak Solembum a elf jménem Wyrden) do města k otevření brány pro Vardeny.\nUkazuje se, že tunely jsou používány kněžími Helgrindu, a Eragon a Arya jsou chyceni do pastí, jsou svědky smrti elfa\nWyrdena a Angela a Solembum jsou odděleni. Protože se kněží zlobí na Eragona kvůli zabití jejich bohů ra'zaků, hodlají\njimi nové nevylíhlé ra'zaky nakrmit (až se vylíhnou). Přijde Angela se Solembumem a zachrání je. Eragon nemůže otevřít zasypané brány,\na tak vezme energii z Arenu (elfského prstenu) a vymrští kameny blokující bránu na Murtaga s Trnem, kteří poté odletí\npryč a Vardenové získají město. V hluboké noci Murtagh a Trn zaútočí na tábor Vardenů a unesou Nasuadu. V její nepřítomnosti\nje Eragon jmenován vůdcem Vardenů. Eragon si vzpomene na Solembumovu radu o Skále Kuthian. Zavolá Solembuma do svého stanu\na ptá se na další nápovědu, kterou by Solembum mohl vědět o skále Kuthian a kde ji hledat. Eragon nakonec zjistí, že skála\nKuthian je na ostrově Vroengard. Eragon si uvědomí, že mocné kouzlo zapomínání ovlivňuje všechny s výjimkou Safiry a jeho.\nEragon se vydává na Vroengard a na ostrově se dozvědí, že musí vyřknout jejich pravá jména, (která museli zjistit) aby otevřeli skálu Kuthian. Po\ndnech bloumání najdou svá pravá jména a skála se otevře. Uvnitř nalézají mnoho Eldunarí a dračích vajec, které byly schované\npřed Galbatorixem (zlým králem) . Eragon, Safira, Gleadrovo Eldunarí, železný muž s dračí hlavou (lidská podoba jednoho ze zde ukrývajících se draků) a 136 Eldunarí se vydají zabít Galbatorixe do Urû'baenu. Jakmile opustí skálu Kuthian, díky kouzlu zapomenou na dračí vejce. Když dorazí do\nUrû'baenu, spojené síly Vardenů, Surďanů, elfů, trpaslíků a kočkodlaků už se připravují k útoku. Eragon poví vůdcům Vardenů o Eldunarí\na všichni vůdci vytváří plán k útoku na město. Eragon, Safira, Arya, Elva a jedenáct elfů pochodují do hradu Galbatorixe.\nPostupují do trůnní místnosti, ale v chodbách, které vedou ke Galbatorixovi, jsou rozmístěny pasti a v poslední pasti jsou\nvšichni elfové mimo Aryi zajati. V trůnním sále si Galbatorix podmaní Eragona, Safiru, Aryu a Elvu a upozorní je, že našel\nskutečné jméno starověkého jazyka. Murtaghova přísaha Galbatorixovi byla zrušena, vzhledem k nedávné změně v jeho pravém jméně (láska k Nasuadě).\nPo bitvě nevlastních bratrů, jejímž vítězem je Eragon, zaútočí Murtagh s Eragonem na Galbatorixe. Eragon využívá energii z Eldunarí a formuluje kouzlo, aby Galbatorix pochopil svoje zločiny a bolest a utrpení, které způsobil. Mezitím Arya zabije Šruikana pomocí Dauthdaertu (kopí určené k zabíjení draků). Galbatorix ucítí bolest a utrpení způsobené Eragonovým kouzlem a pronese zaklínadlo pro sebezničení, což vede k obrovské explozi, která zničí většinu Urû'baenu.\nMurtagh naučí pravé jméno starověkého jazyka Eragona, loučí se s ním a odlétá. Nasuada se stane královnou Alagaësie a Orrin (král Surdy) slíbí\nsvou věrnost k ní. Arya se nakonec stane Elfskou královnou a vylíhne se jí drak jménem Fírnen. Eragon přepracovává kouzlo smlouvy\nmezi jezdci a draky, aby zahrnovaly kromě elfů a lidí jak trpaslíky, tak i Urgaly. Eragon přichází k závěru, že Alagaësie není bezpečné místo pro cvičení draků a školení nových Jezdců. Začíná plánovat dopravu Eldunarí a vajec pryč z Alagaësie do nějaké bezpečné země (na východ do neznáma).\n\n"}
{"id": "788549", "url": "https://cs.wikipedia.org/wiki?curid=788549", "title": "Issoire", "text": "Issoire\n\nIssoire [\"isuár\"], dříve také \"Yssoire\", je historické město ve střední Francii, region Auvergne-Rhône-Alpes v departementu Puy-de-Dôme. Leží na řece Allier v místě kde se do ní vlévá \"Couze Pavin\" asi 37 km jižně od Clermont-Ferrand, na hlavní trati Paříž–Lyon–Marseille a blízko dálnice A75. Město je střediskem leteckého průmyslu a zpracování hliníku.\n\nMísto v úrodné krajině bylo osídleno už v mladší době kamenné a jsou zde nálezy z doby římské. Ve 3. století tu založil misionář svatý Austremon (lat. \"Stremonius\") klášter a stal se prvním biskupem. Klášter byl později zničen Vandaly a obnoven benediktinskými mnichy roku 816, obnovený kostel byl vysvěcen roku 937. Město ve středověku získalo velký význam, ale silně utrpělo za náboženských válek. Roku 1575 je dobyli a vypálili protestanté a roku 1576 královské vojsko, totéž se opakovalo roku 1590. Roku 1855 bylo město napojeno na železnici, vznikl zde textilní a kovozpracující průmysl a později automobilová a letecká výroba.\n\n\n\n"}
{"id": "788550", "url": "https://cs.wikipedia.org/wiki?curid=788550", "title": "Denacifikace", "text": "Denacifikace\n\nDenacifikace byl rozsáhlý společenský proces, který probíhal v Německu v období po druhé světové válce. O denacifikaci Německa bylo rozhodnuto Spojenci po porážce nacistického Německa ve druhé světové válce na postupimské konferenci, která se konala 17. července 1945 – 2. srpna 1945.\n\nDenacifikace patří mezi 4D (denacifikace, demilitarizace = odzbrojení, demokratizace = zřízení demokracie, demonopolizace = odstraňování monopolů). Samotný termín \"denacifikace\" znamenal vyčištění poválečného Německa od nacionálního socialismu. Mimo jiné proběhl zákaz činnosti NSDAP.\n\nStupňů spolupráce bylo pět.\n\nPůvodní idea vítězných mocností byla, že pouze z poslední kategorie budou obsazována místa úředníků, učitelů a vychovatelů pracujících s mládeží a podobné posty. Po zahájení prověrek obyvatelstva bylo však nutno z této zásady notně slevit. S odpůrci režimu se nacismus většinou stihnul vypořádat a ke získání relativně bezpečného místa v zázemí během války - a tím obraně před nasazením na východní frontě - bylo členství v NSDAP nutnou podmínkou.\n\nJeště v roce 1957 tvořili bývalí nacisté až 77% vedoucích pracovníků na západoněmeckém ministerstvu spravedlnosti. Západoněmecké ministerstvo zahraničí pomáhalo nacistům na útěku a podle poslance SPD Fritze Erlera „Neexistuje jiné spolkové ministerstvo, které by zachovávalo větší kontinuitu s nacistickou minulostí.“ \n\nSpolkový kancléř Kurt Georg Kiesinger byl před rokem 1945 členem NSDAP, stejně jako prezident Walter Scheel. Nacistickou minulost mělo celkem pětadvacet západoněmeckých ministrů. Nacistickou minulost měli také někteří rakouští ministři. Rakouský prezident a generální tajemník OSN Kurt Waldheim byl podle rakouského magazínu \"Profil\" za války členem štábu, který organizoval deportace řeckých Židů do nacistických vyhlazovacích táborů. Spolkový kancléř Konrad Adenauer měl za svého hlavního poradce a spolupracovníka bývalého nacistu Hanse Globkeho, který se jako právník na ministerstvu vnitra podílel na tvorbě protižidovských norimberských zákonů. Globke umožnil mnoha bývalým nacistům práci v západoněmecké zpravodajské službě BND.\n\n"}
{"id": "788551", "url": "https://cs.wikipedia.org/wiki?curid=788551", "title": "Vladimír Vybral", "text": "Vladimír Vybral\n\nVladimír Vybral (9. prosince 1902 Podolí – 27. května 1980 Brno) byl český a československý právník, profesor finančního práva na právnické fakultě Masarykovy univerzity, politik Československé strany lidové, poslanec České národní rady a Sněmovny národů Federálního shromáždění za normalizace.\n\nNarodil se do kamenické rodiny. V letech 1914–1922 vystudoval První české státní gymnázium v Brně, poté v roce 1926 absolvoval brněnskou právnickou fakultu, na níž se začal zajímat o finanční a národohospodářskou problematiku. Byl žákem profesorů Weyra a Engliše. Následovala kratší praxe u různých finančních orgánů a studijní pobyt v Berlíně. V roce 1930 se stal na základě Englišovy nabídky vědeckým pracovníkem studijního oddělení ministerstva financí.\n\nOd roku 1937 působil jako docent na právnické fakultě Masarykovy univerzity, v letech 1938–1950 zde byl profesorem se specializací na národní hospodářství, finanční vědu a finanční právo a v letech 1946–1947 byl rovněž jejím děkanem. Byl představitelem mladší generace brněnské právní školy, publikoval četné studie o finančnictví a finančním právu. V 50. letech redigoval paměti Františka Weyra (vydány v letech 1999–2004). Pak byl v letech 1950–1963 vědeckým pracovníkem Slovanského ústavu ČSAV. Zpracoval také několik posudků pro účely hájení československých zájmů v zahraničí a stal se rozhodcem Československé obchodní komory v Praze.\n\nK roku 1969 se uvádí profesně coby právník, bytem Brno. V době svého nástupu do parlamentu již byl v penzi. Po provedení federalizace Československa usedl v lednu 1969 za Československou stranu lidovou do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do konce funkčního období, tedy do voleb v roce 1971.\n\n\n"}
{"id": "788552", "url": "https://cs.wikipedia.org/wiki?curid=788552", "title": "Berg (Horní Franky)", "text": "Berg (Horní Franky)\n\nBerg je obec v německé spolkové zemi Bavorsko, v zemském okrese Hof. Leží dvanáct kilometrů severozápadně od Hofu na dálnici A9.\n\nNejvyšším místem na území obce je 644 metrů vysoký pahorek.\n\nObec je oficiálně rozdělena na 30 částí.\n\nPrvní písemná zmínka o obci pochází z 5. dubna 1322. Místo je pojmenováno po šlechtickém rodu z Bergu. Dnešní obec byla vytvořena ediktem v roce 1818.\n\nMěstská rada má 15 členů:\n\n(Stav: komunální volby 2. března 2008)\n\n\n\n"}
{"id": "788554", "url": "https://cs.wikipedia.org/wiki?curid=788554", "title": "Keine Lust", "text": "Keine Lust\n\nKeine Lust je singl německé industrial metalové skupiny Rammstein. Byl vydán 28. února 2005 jako čtvrtý singl z alba Reise, Reise.\n\nVideoklip ukazuje členy skupiny jako staré a obézní, kteří se po dlouhé době opět sekávají. Jediný klávesista Flake Lorenz je hubený, mentálně postižený a hraje na klávesy na invalidním vozíku. Video bylo nominováno na MTV Europe Music Awards v listopadu 2005.\n\nSkladba je dodnes často hraná na koncertech skupiny, má své místo na kompilaci Made in Germany 1995-2011.\n\nNěmecký CD Single\n\nBritský CD Single\n\nBritský DVD Single\n\nBritský 7\" Vinyl Single\n\n12\" Vinyl Single\n\n"}
{"id": "788557", "url": "https://cs.wikipedia.org/wiki?curid=788557", "title": "Australian Open 1999 – mužská čtyřhra", "text": "Australian Open 1999 – mužská čtyřhra\n\nObhájcem titulu byla dvojice Jonas Björkman a Jacco Eltingh, která do soutěže nezasáhla pro absenci Eltinga. Björkman vytvořil pár spolu s Australanem Patrickem Rafterem. Tato pátá nasazená švédsko-australská dvojice vyhrála soutěž mužské dvouhry, když ve finále porazila indické turnajové jedničky Maheshe Bhupathiho a Leandera Paese po pěti setech 6–3, 4–6, 6–4, 6–7, 6–4. Pro Raftera představoval titul jediné grandslamové vítězství v mužské čtyřhře.\n"}
{"id": "788558", "url": "https://cs.wikipedia.org/wiki?curid=788558", "title": "Vilma Zacharová", "text": "Vilma Zacharová\n\nVilma Zacharová (* 10. dubna 1927) byla slovenská a československá politička Komunistické strany Slovenska, poslankyně Slovenské národní rady v 60. letech a poslankyněSněmovny národů Federálního shromáždění za normalizace.\n\nV letech 1962-1966 se uvádí jako účastnice zasedání Ústředního výboru Komunistické strany Slovenska. Ve volbách roku 1964 se stala poslankyní Slovenské národní rady.\n\nPo provedení federalizace Československa usedla do Sněmovny národů Federálního shromáždění. Mandát nabyla až dodatečně v březnu 1971. Do federálního parlamentu ji nominovala Slovenská národní rada. Ve federálním parlamentu setrvala do konce funkčního období, tedy do voleb roku 1971.\n\n"}
{"id": "788559", "url": "https://cs.wikipedia.org/wiki?curid=788559", "title": "Vesna (rozcestník)", "text": "Vesna (rozcestník)\n\nVesna může znamenat:\n\n"}
{"id": "788560", "url": "https://cs.wikipedia.org/wiki?curid=788560", "title": "Židovský hřbitov v Pohořelicích", "text": "Židovský hřbitov v Pohořelicích\n\nŽidovský hřbitov v Pohořelicích se nachází asi 300 m severozápadně od náměstí Svobody při Tyršově ulici (vedoucí do Cvrčovic). Má rozlohu 8682 m². Hřbitov je od roku 1964 chráněn jako kulturní památka.\n\nV pořadí druhý židovský hřbitov v Pohořelicích byl založen zřejmě v druhé polovině 17. století a je zde zachováno celkem 250 náhrobků. Ohledně datace nejstaršího náhrobku se prameny rozcházejí. Zatímco starší literatura uvádí rok 1749, v mladší literatuře se objevuje rok 1687, resp. 1676. Pohřbívalo se zde do druhé světové války. Během ní byl hřbitov nacisty zdevastován, po osvobození opraven. Nachází se zde řada cenných náhrobků barokního a klasicistního typu.\n\nPohořelická židovská komunita přestala existovat v roce 1938.\n\n\n"}
{"id": "788561", "url": "https://cs.wikipedia.org/wiki?curid=788561", "title": "Alois Zálešák", "text": "Alois Zálešák\n\nAlois Zálešák (* 28. června 1930) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nK roku 1969 se uvádí jako ekonomický náměstek ředitele podniku \"Průmyslové stavby\", n. p., Brno.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969. Do federálního parlamentu ho nominovala Česká národní rada, kde rovněž zasedal. Ve FS setrval do května 1970, kdy rezignoval na svou funkci.\n\n"}
{"id": "788563", "url": "https://cs.wikipedia.org/wiki?curid=788563", "title": "Monumenta Vaticana res gestas Bohemicas illustrantia", "text": "Monumenta Vaticana res gestas Bohemicas illustrantia\n\nMonumenta Vaticana res gestas Bohemicas illustrantia (zkráceně jen Monumenta Vaticana) je edice písemných pramenů římských i avignonských papežů a římské kurie k českým dějinám vrcholného a pozdního středověku. Jedná se o listiny a registra uložená ve Vatikánském tajném archivu.\n\nV roce 1894 rozhodla zemská historická komise o vydávání edice, která by zahrnovala písemnosti papežů určené pro české země od roku 1342. Na vydávání se pracovalo v rámci Rakouského historického ústavu. Výzkum přerušila první světová válka a po jejím skončení probíhal od roku 1923 v rámci nově vzniklého Československého historického ústavu v Římě. Po jeho zrušení roku 1941 přešlo vydávání na Český zemský archiv a Ústav československých a světových dějin ČSAV. V roce 1993 byl z iniciativy Jaroslava Eršila obnoven Český historický ústav v Římě, který navázal na vydávání nových svazků.\n\nV 80. letech vycházela edice pod názvem \"Acta summorum pontificum res gestas Bohemicas aevi praehussitici et hussitici illustrantia\".\n\nEdice zahrnuje papežské písemnosti určené českým zemím, tj. Čechy, Morava, Slezsko, Horní Lužice a Chebsko, jedná se tedy v rámci církevním organizace o diecézi pražskou, litomyšlskou, olomouckou, vratislavskou a východní část míšeňské diecéze. Mezník 1342 (začátek pontifikátu Klementa VI.) byl stanoven proto, že základní materiál z předchozího období byl již publikován v RBM a CDM a roku 1344 bylo založeno pražské arcibiskupství, takže se styky s papežskou kurií zintenzívnily.\n\nNicméně se během doby ukázalo, že v RBM je pro dobu vlády Jana Lucemburského řada mezer. Proto bylo rozhodnuto oproti původnímu plánu vydat i pontifikáty od Klementa V., tj. období 1306–1342 (vydáno 2003), takže se časově o čtyři roky překrývá s předpokládaným posledním svazkem CDB (1310).\n\nPlně bohemikální písemnosti jsou uveřejňovány in extenso (tj. v plném znění), zatímco písemnosti týkající se českých zemí jsou zmíněny v regestové formě.\n\nVedle řady Monumenta Vaticana vznikla ve 30. letech též samostatná edice nunciatur: \"Epistulae et acta nuntiorum apostolicorum apud imperatorem 1592-1628\", která zahrnuje písemné prameny papežských nunciů u panovnického dvora v Praze a ve Vídni.\n\n\n"}
{"id": "788568", "url": "https://cs.wikipedia.org/wiki?curid=788568", "title": "Australian Open 1999 – smíšená čtyřhra", "text": "Australian Open 1999 – smíšená čtyřhra\n\nObhájcem titulu byl americký pár Venus Williamsová a Justin Gimelstob, který do soutěže nezasáhl.\n\nVítězem soutěže smíšené čtyřhry se stal nenasazený jihoafrický pár Mariaan de Swardtová a David Adams, který v boji o titul zdolal americko-běloruskou dvojici Serena Williamsová a Max Mirnyj po setech 6–4, 4–6, 7–6.\n\nVíce než polovina nasazených dvojic nepřešla přes úvodní kolo a zbývající pak vypadli ve druhé fázi.\n\n"}
{"id": "788569", "url": "https://cs.wikipedia.org/wiki?curid=788569", "title": "Bílá (hrad)", "text": "Bílá (hrad)\n\nHrad Bílá stával na Baranské skále na vrchu Skalka v Beskydech, asi 4 km na jihovýchod od Starých Hamrů, nedaleko silnice z Ostravice přes Turzovku do Čadci. Katastrálně spadá pod Bílou.\n\nO hradě se nedochovaly žádné písemné zmínky, tudíž při rekonstrukci historie musíme vycházet pouze z informací, které nám přinesl archeologický výzkum. Pravděpodobně se jednalo o celní či strážní hrádek a jeho existence je datována do období od 2. poloviny 14. a na počátku 15. století. Jeho funkcí bylo střežit cestu z Uher na Moravu. Podle dosud zjištěných indicií nejspíš tvořil součást opevnění na moravsko-uherské hranici. Další částí tohoto opevnění byl zřejmě i nedaleký hrad Čeladná. Za zánikem Bílé podle všeho stojí husitské války. Odborná veřejnost hrad objevila až v roce 1989 a od té doby jej prozkoumala řada historiků (např. P. Kouřil, J. Tichánek aj.)\n\n"}
{"id": "788573", "url": "https://cs.wikipedia.org/wiki?curid=788573", "title": "Raja 1918", "text": "Raja 1918\n\nRaja 1918 (česky \"„Hranice 1918“\") je finský film z roku 2007 režírovaný Laurim Törhönenem.\n\nDěj se odehrává po finské občanské válce, kdy Finsko získalo nezávislost na Rusku a bílí porazili rudé. Na jaře roku 1918 je kapitán Carl von Munck na Mannerheimův rozkaz poslán do jedné vesnice, aby zde vybudoval a hlídal novou finsko-ruskou hranici. Tou se stal potok tekoucí skrz ni. Po celou historii tudy žádná hranice nevedla, neexistují pasy a ve smíšených rusko-finských rodinách je těžké poznat, kdo je Rus a kdo Fin – kdo přes hranici projít může a kdo ne. V Rusku po bolševické revoluci je buržoazie a šlechta popravována a snaží se tedy utéct pryč, přes hranici do Finska. Rusové mají ale do Finska vstup zakázán, špiony a rudé má Munck rozkaz popravovat. Každý příchozí proto musí říct slovo „kyllä“ (finsky „ano“) a ten, kdo jej vysloví špatně, toho čeká deportace. Proti tomuto systému se postaví slečna Lintuová, učitelka v místní škole, která Munckovi pomáhá s administrativou. Nově proto každého jednotlivě čeká pohovor, na kterém se rozhodne, zda bude do Finska vpuštěn nebo ne. Ti, u kterých nelze ihned jednoznačně rozhodnout, jsou posíláni do karantény.\n"}
{"id": "788576", "url": "https://cs.wikipedia.org/wiki?curid=788576", "title": "Vlasta Prachatická", "text": "Vlasta Prachatická\n\nVlasta Prachatická (* 27. listopadu 1929, Staré Smrkovice) je česká portrétní sochařka, čestná členka britské Society of Portrait Sculptors.\n\nPo válce strávila rok na Vyšší průmyslové škole sochařské a kamenické v Hořicích, kde byl jejím učitelem Myslbekův žák prof. Jaroslav Plichta. Poté studovala v letech 1946–1951 na Akademii výtvarných umění v Praze v ateliéru profesora Otakara Španiela. Její absolventský \"Portrét maminky\", vystavený roku 1951, zakoupila Národní galerie. Roku 1952 získala byt v Praze 7, Nad Královskou oborou 23, který zčásti využila jako ateliér.\n\nRoku 1953 se provdala za sochaře Stanislava Kolíbala. Jejich dcera Markéta Prachatická, nar. 1953, je výtvarnice, syn Pavel Kolíbal, nar. 1956, je architekt.\n\nRoku 1957 se zúčastnila společné výstavy v Alšově síni, kterou připravil historik umění František Matouš. V 60. letech byla členkou skupiny UB 12 a vystavovala na všech společných výstavách až do roku 1965. Členové UB 12 většinou vystudovali na VŠUP, kde panovala svobodnější tvůrčí atmosféra než na Akademii a jejich zájem o moderní umění ovlivnil i Vlastu Prachatickou. Roku 1967 byla přizvána k výstavě pěti sochařů ve Špálově galerii (Pacík, Zoubek, Kmentová, Vinopalová, Prachatická) a zastupovala Československo na sochařském bienále v Middelheimu v Belgii. Zvítězila v soutěži na portrét Jana Masaryka pro vstupní halu Ministerstva zahraničních věcí, ale po srpnové okupaci již k osazení busty nedošlo.\n\nRoku 1968 doprovázela Stanislava Kolíbala na jeho studijním pobytu ve Vence. Díky Kolíbalovu stipendiu Deutscher Akademischer Austauschdienst (DAAD) pobývala v letech 1988-1989 v Berlíně a roku 1992 s podporou Calderovy nadace strávila půl roku ve Francii v Saché. Od roku 2006 je čestnou členkou britské Society of Portrait Sculptors.\n\nVlasta Prachatická žije a pracuje v Praze.\n\nJiž od dob studií se věnuje sochařskému portrétu. Zprvu portrétovala známé osoby ze svého okolí - matku, otce, své přítelkyně, Daisy Mrázkovou. Vycházela z klasických principů, které se týkají modelace povrchu, jak je formulovali přední sochaři: Despiau - \"i ta nejmenší část povrchu sochy musí mít svůj vlastní život\", Rodin - \"sochař stejně jako stavitel hněte a modeluje světlo a stín\" nebo Giacometti - \"hlavy jsou hmotou v ustavičném pohybu, proměnlivou formou, nikdy zcela uchopitelnou\". Vyhýbala se psychologizování a formální stylizaci portrétů, ale uvědomovala si významný vztah mezi anatomickou stavbou lebky a reliéfním ztvárněním tváře, které je výrazem napětí pokožky a svalů. Podnětným vzorem pro ni byla impresionistická modelace Medarda Rossa i vyváženost prací Charlese Despiau, které zachovávají věrnost předloze aniž by potlačovaly uměleckou obraznost. Z českých sochařů jí byl nejbližší Josef Kaplický, který v portrétu zohlednil dědictví avantgardy zosobněné Otto Gutfreundem. Pro díla z jejího zralého období byla inspirací expresivní modelace Marino Mariniho i abstrahující pojetí portrétu Alberta Giacomettiho, vycházející ze smyslových vjemů a citového rozechvění.\n\nModelace tváře v hlíně postrádá zejména světelné kvality a ovlivňuje tak podobu portrétovaného, zatímco bronzový odlitek je \"příliš definitivní\" a zároveň nejmrtvější. Prachatická proto upřednostňuje sádrový odlitek, který je pro ni skutečným a živým originálem. Sádru je navíc možno upravovat nebo dokončit polychromií.\n\nSoustavná práce na portrétech znamenala potřebu proniknout do osobního zázemí a uvažovat o povaze a vlastnostech portrétované osoby. To bylo snazší v případě lidí, se kterými se ona i Stanislav Kolíbal přátelsky stýkali. Do tohoto okruhu patřil historik umění František Matouš, který uváděl výstavu mladých výtvarníků v Alšově síni (1957) a jeho dcera Helena, nebo malíř Václav Bartovský, jeden ze zakladatelů UB 12. Prachatická se vždy živě zajímala o moderní i klasickou vážnou hudbu a mezi její přátele patřili někteří známí hudebníci a skladatelé (Pavel Bořkovec 1984-1970, Karel Balling (1889-1972)). Ve snaze zachytit podobu člověka co nejpravdivěji se k některým portrétům po několika letech vracela. Portrét svého strýce, violoncellisty Karla Pravoslava Sádla, modelovala poprvé roku 1961, ale studii později sama zničila a k definitivnímu portrétu dospěla až roku 1985.\n\nOd přelomu 60. a 70. let, kdy dostala některé veřejné zakázky, bylo nutné modelovat bez přímého styku s portrétovanou osobou, pouze na základě dokumentace. Takovým úkolem byl portrét Ludwiga van Beethovena (zámek Hradec nad Moravicí), Karla Hoffmanna (1872-1923), olomouckého arcibiskupa A. C. Stojana (1851-1923) nebo Jana Masaryka (1886-1948). Také u žijících osob, které portrétovala, jí nakonec přestal vyhovovat strnulý výraz modelu při sezení v ateliéru. Dává přednost tomu, pozorovat lidi v běžném životě a zachytit v paměti prchavé výrazy tváře, které pak dávají portrétu přirozenost. Právě schopnost abstrakce charakteristických rysů tváře je v díle Vlasty Prachatické to, co ho činí jedinečným. Portréty z poslední doby zachycují vesměs osoby, které již nežijí. Pro sochařku to neznamená omezení, ale naopak největší tvůrčí svobodu.\n\n\" Vždycky mne zajímala jen lidská tvář. Nejde mi však jen o to, abych vyjádřila toho, komu patří. Několik tisíc let vlastně se lidé o ní zajímají a po tu dobu není těch vnějších změn tolik. Typy některých dávných portrétů nacházíme stále kolem sebe. Jde mi však o to, abych všemi výtvarnými prostředky vyjádřila hlavu, patřící naší době.\"\n\n\n\n\n"}
{"id": "788577", "url": "https://cs.wikipedia.org/wiki?curid=788577", "title": "Robert z Chesteru", "text": "Robert z Chesteru\n\nRobert z Chesteru (lat. \"Robertus Castrensis\") byl anglický učenec, překladatel a významný arabista během 12. století. Proslavil se svými překlady arabských knih do latiny.\n\nRobert z Chesteru žil v roce 1140 v Segovii ve Španělsku, které bylo zmítáno náboženskými válkami mezi islámským a křesťanským obyvatelstvem. Naskýtalo se mu zde mnoho příležitostí, jak obohatit evropskou kulturu o poznatky arabských vzdělanců.\n\nV roce 1144 dokončil překlad díla \"Liber de compositione alchemiae\", neboli jednoduše O podstatě alchymie, na jejímž sepsání se podílel i Abú Músa Džábir ibn Hajján, v latině známý pod jménem Geber. Ač byla kniha odsuzovaná katolickou církví, odvolávali se k ní mnozí evropští badatelé, kteří tím mnohdy riskovali i nařčení z kacířství.\n\nO rok později přeložil do latiny také knihu \"Algorithmi de numero indorum\" od perského matematika a astronoma Al-Chorezmího.\n"}
{"id": "788578", "url": "https://cs.wikipedia.org/wiki?curid=788578", "title": "Všichni říkají: Miluji tě", "text": "Všichni říkají: Miluji tě\n\nVšichni říkají: Miluji tě (\"Everyone Says I Love You\") je americký filmový muzikál z roku 1997, který režíroval Woody Allen podle vlastního scénáře.\n\nJoe Berlin je spisovatel žijící střídavě v New Yorku a Paříži a po rozvodu s manželkou Steffi nenachází žádnou odpovídající ženu. Steffi a její nový manžel Bob Dandridge působí jako rádci v jeho partnerských vztazích. Bobova dcera Skylar si chce vzít svého přítele Holdena Spence. Jednoho dne potká Joe Berlin v Benátkách vdanou kunsthistoričku z New Yorku Von Sidellovou a zamiluje se do ní. Ukáže se, že jeho dcera D. J. zná psychiatričku, kterou navštěvuje Von Sidellová jako pacientka. Joe tak může naaranžovat jejich další společné setkání a pozvat ji do svého druhé domova v Paříži. Po krátké známosti se rozejdou. Bob Dandridge má mezitím jiné problémy. Jakožto liberální intelektuál je šokován, když zjistí, že Holden Spence se náhle angažuje v republikánské kampani za právo nosit zbraň, školní modlitby a trest smrti. tento problém se vyřeší sám, když krevní sraženina v Holdenově mozku způsobí změnu v jeho názorech. Rodina Dandridgů stráví vánoce v Paříži v hotelu Ritz. V závěrečné scéně Joe Berlin a Steffi Dandridge hovoří o společně prožitém čase a tančí na nábřeží Seiny.\nFilm byl nominován na cenu \"Zlatý glóbus\" v kategorii nejlepší filmová komedie a muzikál. Edward Norton získal za svou roli ceny \"Chicago Film Critics Association Award\", \"Florida Film Critics Circle Award\", \"Los Angeles Film Critics Association Award\", \"National Board of Review Award\" a \"Southeastern Film Critics Association Award\".\n\n"}
{"id": "788580", "url": "https://cs.wikipedia.org/wiki?curid=788580", "title": "Mistrovství světa v rychlobruslení juniorů 2002", "text": "Mistrovství světa v rychlobruslení juniorů 2002\n\nMistrovství světa v rychlobruslení juniorů 2002 se konalo od 1. do 3. března 2002 na otevřené rychlobruslařské dráze Arena Ritten v italské vesnici Klobenstein v obci Ritten. Celkově se jednalo o 31. světový šampionát pro chlapce a 30. pro dívky. Českou výpravu tvořili Miroslav Vtípil, Lucie Haselbergerová, Marcela Kramárová a Martina Sáblíková.\n\nV Klobensteinu měly na mistrovství světa juniorů premiéru stíhací závody družstev.\n\n"}
{"id": "788582", "url": "https://cs.wikipedia.org/wiki?curid=788582", "title": "Jozef Zrak", "text": "Jozef Zrak\n\nJozef Zrak (19. července 1929 Šumiac - 28. února 2012 Bratislava) byl slovenský a československý ekonom, politik Komunistické strany Slovenska, poslanec Slovenské národní rady a poslanec Sněmovny národů Federálního shromáždění na počátku normalizace. Ministr vlády Slovenské socialistické republiky. Po roce 1970 odstaven z politických funkcí.\n\nV roce 1952 absolvoval studium na Vysoké škole zemědělského a lesního inženýrství v Košicích, poté pracoval jako pedagog, např. v letech 1952-1954 na Katedře marxismu-leninismu Vysoké školy technické v Košicích a nakonec byl v letech 1954-1959 ředitelem Oblastní stranické školy KSS v Košicích. Své vzdělávání završil v letech 1959-1962, kdy byl vědeckým aspirantem Akademie společenských věd při ÚV KSSS v Moskvě. Členem KSČ se stal v roce 1947.\n\nV letech 1963–1970 se uvádí jako účastník zasedání Ústředního výboru Komunistické strany Slovenska.\n\nV roce 1968 zastával pozici vedoucího tajemníka Městského výboru KSS v Bratislavě. Z této funkce se aktivně podílel na rozmachu reformního hnutí během pražského jara. Podporoval urychlené svolání sjezdu KSS a personální obměnu strany. V srpnu 1968 během invaze vojsk Varšavské smlouvy do Československa byl krátce internován okupačními jednotkami, když se za KSS pokoušel o navázání kontaktu s československými politiky zadržovanými v Moskvě. V roce 2002 komentoval své působení ve vedoucích postech KSS během okupace následovně: „\"Ústredný výbor komunistickej strany musel zaujať stanovisko, no ústredie bolo roztrieštené. Niektorí členovia so vstupom súhlasili, ja s niekoľkými ďalšími nie. Nakoniec sme zvíťazili. Bratislava bola výkvetom v odpore proti obsadeniu. No Sovieti boli presvedčení, že prišli oslobobodiť náš národ. Ako centrá kontrarevolúcie obsadili rozhlas, televíziu, vysoké školy, akadémiu vied aj divadlá. Ich vojenskí predstavitelia zúrili, keď aj napriek obsadeniu rozhlasu, televízie a redakcií novín, tieto pokračovali vo svojej činnosti. Rozhlas vysielal z inej budovy, televízia z prenosového voza, o ktorom ani domáci nevedeli kde vlastne je\".“\n\nV těchto měsících jeho politická kariéra vrcholila. Vysočanský sjezd KSČ svolaný bezprostředně po okupaci v srpnu 1968 a nesený v protiokupačním duchu ho zvolil za člena Ústředního výboru Komunistické strany Československa. Do ÚV KSČ pak byl formálně kooptován k 31. srpnu 1968. V období srpen 1968 – duben 1969 byl členem Předsednictva ÚV KSČ. Když krátce po invazi přistálo na bratislavském letišti letadlo s československou delegací mířící na jednání do Moskvy vedenou prezidentem Ludvíkem Svobodou, byl Zrak jedním z členů Předsednictva ÚV KSS, kteří přišli delegaci pozdravit, přičemž ostře nesouhlasil s tím, že v delegaci je přítomen prosovětský Vasil Biľak.\n\nV rámci KSS Jozef Zrak představoval reformní skupinu. Když 26. srpna 1968 začal v Bratislavě mimořádný sjezd KSS, navrhl Zrak během prvního jednacího dne rezoluci, kterou se sjezd přihlásil k výsledkům Vysočanského sjezdu KSČ a jasně odsoudil okupaci. Jenže v dalších dnech jednání KSS se skupině politiků okolo Gustáva Husáka podařilo dosáhnout anulování Vysočanského sjezdu s poukazem na nedostatečné zastoupení slovenských delegátů. Husák se v té době profiloval jako reformní politik, ale v tomto okamžiku začal přecházet na pozice bližší okupační moci a eskaloval tematiku slovenských národních zájmů. Zrak nesouhlasil a prosadil aspoň, že anulování Vysočanského sjezdu nebylo oficiálně zdůvodněno nedostatečným počtem slovenských delegátů.\n\nV následujících měsících se podílel na finálních jednáních o podobě ústavního zákona o československé federaci, přičemž byl stoupencem rychlého řešení. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Měl také vládní pozici. Ve vládě Štefana Sádovského a Petera Colotky působil v letech 1969–1970 jako její místopředseda.\n\nPo invazi vojsk Varšavské smlouvy do Československa, respektive po nástupu ostré fáze normalizace, ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako místopředseda vlády SSR. V říjnu 1969 jednalo Předsednictvo ÚV KSČ o novém obsazení postu tajemníků Městského výboru KSČ v Bratislavě. Šlo o jednu z prvních vln personálních výměn na těchto regionálních, místních stranických postech na Slovensku. Na funkci člena ÚV KSČ Zrak rezignoval v lednu 1970. Ze slovenské vlády byl odvolán 5. února 1970 (historik Jan Rychlík ho označuje tehdy za jednoho z posledních umírněných reformátorů). Ve FS setrval do května 1970, kdy rezignoval na poslanecký mandát. V roce 1970 byl vyloučen z KSČ.\n\nOd roku 1970 působil jako vědecký pracovník Československého ústavu práce v Bratislavě. V roce 1990 byl morálně i politicky rehabilitován.\n\n"}
{"id": "788584", "url": "https://cs.wikipedia.org/wiki?curid=788584", "title": "Hana Vláčilová", "text": "Hana Vláčilová\n\nHana Vláčilová (* 25. února 1956, Praha) je česká sólová tanečnice, baletní mistryně, choreografka a pedagožka.\n\nAbsolvovala taneční oddělení pražské konzervatoře (1973) a pokračovala roční stáží na akademickém tanečním učilišti A. J. Vaganovové v Leningradě, jako žačka N. M. Dudinské.\nPo návratu do Prahy byla angažována ve sboru baletu Národního divadla v Praze, kde působila až do roku 1999, přičemž od roku 1976 jako sólistka baletu .\n\nOd roku 1994 vyučuje na Taneční konzervatoři v Praze, v letech 1998 – 1999 byla pedagogem baletu v Národním divadle. V období 1999 – 2004 působila jako vedoucí souboru baletu Laterny magiky. Od roku 2005 spolupracuje se Státní operou v Praze a od roku 2010 zde vykonává funkci uměleckého vedoucího baletu. V roce 2009 hostovala jako choreografka baletu \"Giselle\" v Národním divadle moravskoslezském v Ostravě.\n\nBěhem své kariéry často hostovala v zahraničí, byla stálým hostem Komické opery v Berlíně a Státní opery v Berlíně a hostovala v dalších zemích (Francie, Španělsko, Rakousko, Polsko, USA, bývalý SSSR a další).\nJejím manželem je tanečník Jan Kadlec.\n\n\n\n"}
{"id": "788587", "url": "https://cs.wikipedia.org/wiki?curid=788587", "title": "Drei-Freistaaten-Stein", "text": "Drei-Freistaaten-Stein\n\nDrei-Freistaaten-Stein je hraniční kámen na trojmezí německých spolkových zemí Bavorska, Saska a Durynska. Tyto tři spolkové země mají, jako jediné, v oficiálním názvu termín \"Freistaat\" - \"svobodný stát\".\n\nKámen stojí na místě, kde se stýkají území obcí Feilitzschu (zemský okres Hof, Bavorsko), Weischlitzu (zemský okres Vogtland, Sasko) a Gefellu (zemský okres Saale-Orla, Durynsko). Tento bod byl ustanoven konvencí 13. srpna 1840 mezi Saským a Bavorským královstvím, a s knížectvím Reuß jüngerer Linie 23. října 1854. Zkratky státních celků (KB, KS a FR) jsou vyznačeny na kameni.\n\nOd otevření vnitřních německých hranic je opět přístupný ze všech stran a od 11. května 2007 je kulturní památkou. Kámen stojí na trojúhelníkovité plošině nad tokem potoka Kupferbach a je přístupný pro pěší.\n\n"}
{"id": "788588", "url": "https://cs.wikipedia.org/wiki?curid=788588", "title": "Jason Goes to Hell: The Final Friday", "text": "Jason Goes to Hell: The Final Friday\n\nPátek třináctého 9 (ang. titul: Jason Goes to Hell: The Final Friday, česky tedy Jason jde do pekla: Poslední pátek) je americký hororový film z roku 1993 režiséra Adama Marcuse. Film je v pořadí 9. dílem série \"Pátek třináctého\", ale prvním, na jehož distribuci se podílela společnost New Line Cinema.\n\nJason Voorhees, masový vrah od jezera Crystal lake, je zničeho nic dopaden FBI a následně rozstřílen na kusy. Teď už to vypadá, že po dlouhých letech nastane u jezera klid, avšak pouze do té doby, než koroner sní Jasonovo srdce. Tím započne koloběh Jasonova převtělování z člověka na člověka. Za jejich pomoci se pak snaží najít svou sestru Jessicu, která by mu pomohla znovu se zrodit v původní síle. Nepůjde mu to ale tak lehce, protože má v patách Creightona – lovce odměn, který po Jasonu Voorheesovi jde a ví, jak jej zničit. Jasonovi se podaří znovuzrodit díky tělu Jessiciny matky a zabije Creightona. Po souboji se jí nakonec podaří vrazit do Jasonova srdce rodinou dýku. Ten je následně vtažen démony do pekla. Film končí scénou, ve které Jasonovu ikonickou masku stáhne pod zem Freddy Krueger.\n\nJohn D. LeMay – \"Steven Freeman\"\n\nKari Keegan – \"Jessica Kimble\"\n\nSteven Williams – \"Creighton Duke\"\n\nAllison Smith – \"Vicki\"\n\nErin Gray – \"Diana Kimble\"\n\nSteven Culp – \"Robert Campbell\"\n\nRusty Schwimmer – \"Joey B.\"\n\nLeslie Jordan – \"Shelby\"\n\nBilly \"Green\" Bush – \"šerif Landis\"\n\nKane Hodder – \"Jason Voorhees/hlídač v márnici/ruka Freddyho Kruegera\"\n\nAndrew Bloch – \"Josh\"\n\nKipp Marcus – \"Randy Parker\"\n\nRichard Gant – \"koroner\"\n\nAdam Cranner – \"Ward\"\n\nJulie Michaels – \"Elizabeth Marcus\"\n\nJames Gleason – \"agent Abernathy\"\n\nDean Lorey – \"Eric Pope\"\n\nAdam Marcus – \"důstojník Bish\"\n\nMark Thompson – \"důstojník Mark\"\n\nBrian Phelps – \"důstojník Brian\"\n\nBlake Conway – \"důstojník Andell\"\n\nMadelon Curtis – \"důstojník Ryanová\"\n\nPaul Devine – \"Paul\"\n\nMichelle Clunie – \"Deborah\"\n\nMichael B. Silver – \"Luke\"\n\nKathryn Atwood – \"Alexis\"\n\nJonathan Penner – \"David\"\n\nBrooke Scher – \"Stephanie Kimble\"\n\nTento díl nemá návaznost na předchozí osmý díl, kdy byl Jason zničen ve stokách nebezpečným odpadem.\n\nPři dokončování filmu se ve studiu New Line Cinema uvažovalo o spojení dvou klasik a to Jasona Voorheese s Freddym Kruegerem z Noční můry v Elm Street. Proto je jako poslední záběr použita známá rukavice Freddyho, která stahuje pod zem masku Jasona.\n\n"}
{"id": "788589", "url": "https://cs.wikipedia.org/wiki?curid=788589", "title": "Vladimír Zvara", "text": "Vladimír Zvara\n\nVladimír Zvara (22. dubna 1924 Kociha – 26. července 2012 Bratislava) byl slovenský a československý lékař, vysokoškolský učitel, vědec a odborník na urologii, politik Komunistické strany Slovenska, poslanec Slovenské národní rady a Sněmovny národů Federálního shromáždění za normalizace. V 60. letech pověřenec zdravotnictví, později ministr zdravotnictví vlády Slovenské socialistické republiky.\n\nMaturoval roku 1944 na gymnáziu v Tisovci, v letech 1945-1950 studoval na Lékařské fakultě Univerzity Komenského v Bratislavě. Jeden rok pak působil na Urologické klinice LF UK v Bratislavě a pak se věnoval vědecké kariéře. Jako téma dizertační práce si zvolil spojení močovodu a střeva. Práci obhájil roku 1955. Po ukončení aspirantury byl krátce zaměstnán na nefrologickém oddělení Institutu klinické a experimentální medicíny v Praze a na Urologické klinice v Brně. Zaměřoval se na dětskou urologii. Působil dlouhodobě na LF Univerzity Komenského, od roku 1970 jako profesor (v letech 1962-1964 byl děkanem této fakulty, od roku 1962 až do roku 1991 vedoucím katedry urologie). Od roku 1981 byl členem-korespondentem ČSAV a SAV. Publikoval v odborném tisku, přispěl k výchově mnoha lékařských specialistů.\n\nAngažoval se i politicky. V letech 1964-1971 se uvádí jako účastník zasedání Ústředního výboru Komunistické strany Slovenska. Ve volbách roku 1964 se stal poslancem Slovenské národní rady.\n\nV letech 1964-1968 byl pověřencem zdravotnictví. V lednu 1968 zasedl do státoprávní komise SNR, která měla prověřit reformu postavení Slovenska v ČSSR.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve FS setrval do konce volebního období, tedy do voleb roku 1971. Měl také vládní pozici. Ve vládě Štefana Sádovského a Petera Colotky působil v letech 1969-1971 jako ministr zdravotnictví SSR.\n\n"}
{"id": "788590", "url": "https://cs.wikipedia.org/wiki?curid=788590", "title": "Kanton Archiac", "text": "Kanton Archiac\n\nKanton Archiac (fr. \"Canton d'Archiac\") je francouzský kanton v departementu Charente-Maritime v regionu Poitou-Charentes. Skládá se ze 17 obcí.\n\n"}
{"id": "788591", "url": "https://cs.wikipedia.org/wiki?curid=788591", "title": "333 Market Street", "text": "333 Market Street\n\n333 Market Street je mrakodrap v kalifornském městě San Francisco. Má 33 pater a výšku 144 metrů. Byl dokončen v roce 1979 podle projektu společnosti Gin Wong Associates.\n\n"}
{"id": "788592", "url": "https://cs.wikipedia.org/wiki?curid=788592", "title": "Čtyři slunce (album)", "text": "Čtyři slunce (album)\n\nČtyři slunce je EP české rockové skupiny Vypsaná fiXa. Jedná se o soundtrack k filmu \"Čtyři slunce\" Bohdana Slámy z roku 2012.\n\n"}
{"id": "788596", "url": "https://cs.wikipedia.org/wiki?curid=788596", "title": "Kanton Ars-en-Ré", "text": "Kanton Ars-en-Ré\n\nKanton Ars-en-Ré (fr. \"Canton d'Ars-en-Ré\") je francouzský kanton v departementu Charente-Maritime v regionu Poitou-Charentes. Skládá se z pěti obcí.\n\n"}
{"id": "788600", "url": "https://cs.wikipedia.org/wiki?curid=788600", "title": "Kanton Aulnay", "text": "Kanton Aulnay\n\nKanton Aulnay (fr. \"Canton d'Aulnay\") je francouzský kanton v departementu Charente-Maritime v regionu Poitou-Charentes. Skládá se z 24 obcí.\n\n"}
{"id": "788601", "url": "https://cs.wikipedia.org/wiki?curid=788601", "title": "45 Fremont Center", "text": "45 Fremont Center\n\n45 Fremont Center je mrakodrap v kalifornském městě San Francisco. Má 34 pater a výšku 145 metrů. Byl dokončen v roce 1978 podle projektu společnosti Skidmore, Owings & Merrill.\n\n"}
{"id": "788604", "url": "https://cs.wikipedia.org/wiki?curid=788604", "title": "50 California Street", "text": "50 California Street\n\n50 California Street je mrakodrap v kalifornském městě San Francisco. Má 37 pater a výšku 148,5 metrů a obsluhuje jej celkem 17 výtahů. Byl dokončen v roce 1972 podle projektu společnosti Welton Becket & Associates.\n\n"}
{"id": "788605", "url": "https://cs.wikipedia.org/wiki?curid=788605", "title": "Zňátky (hrad)", "text": "Zňátky (hrad)\n\nHrad Zňátky stával na skalním výběžku nad řekou Oslavou nad Velkopolským mlýnem asi 1 km na východ od obce Zňátky a 2 km jižně od zámku v Náměšti nad Oslavou.\n\nO hradě se žádné písemné zmínky nedochovaly. O vsi Zňátky pochází první písemná zmínka z roku 1377. Zda v této době už hrad existoval, není známo. Pravděpodobně jej nechali vystavět příslušníci rodu Tasovců.\n\nJednalo se o hrad s jednodílným jádrem, které bylo ze tří stran chráněno příkopem a valem. Na severu jej chránila prudce klesající skalní stěna. Na západě pak terén klesá do údolí s potůčkem a na východě zase k řece.\n\nJádro hradu má lichoběžníkový tvar o rozměrech přibližně 28 × 25 m. V čele se nachází hrázka z kamenné suti, snad pozůstatek po opevnění. Další stopy po zástavbě nejsou patrné. V severozápadní části objektu se nachází asi dvaceticentimetrová hrázka ve tvaru „L“, snad zbytek po obytné budově.\n\n\n"}
{"id": "788609", "url": "https://cs.wikipedia.org/wiki?curid=788609", "title": "Markéta Prachatická", "text": "Markéta Prachatická\n\nMarkéta Prachatická (* 4. prosince 1953, Praha) je česká výtvarnice, kreslířka, ilustrátorka a autorka animovaných filmů. Je rovněž autorkou návrhů několika českých poštovních známek.\n\nZa komunistického režimu nesměla studovat. Vystudovala až po roce 1989 Camberwell College of Arts v Londýně.\n\n\n\n\n"}
{"id": "788610", "url": "https://cs.wikipedia.org/wiki?curid=788610", "title": "Michal Žákovič", "text": "Michal Žákovič\n\nMichal Žákovič (27. dubna 1916 Pucov – 12. dubna 1990 Bratislava) byl slovenský a československý politik, přední funkcionář a předseda Strany slobody, poúnorový poslanec Slovenské národní rady a poslanec Sněmovny národů a Sněmovny lidu Federálního shromáždění za normalizace.\n\nVe volbách roku 1948 se stal poslancem Slovenské národní rady. Mandát obhájil ve volbách roku 1954 (v letech 1954–1960 navíc místopředsedou SNR), volbách roku 1960 i volbách roku 1964 (1968–1971 opět místopředsedou SNR). V SNR zasedal i po volbách roku 1971 (do roku 1972 jako její místopředseda).\n\nV roce 1956 byl na 1. slovenské konferenci Strany slobody zvolen jejím předsedou a ve funkci setrval 30 let. Odstoupil až roku 1986 ve věku sedmdesáti let. Zpočátku ovšem jeho pozice ve straně nebyla nejsilnější. Roli důvěrníka KSČ hrál František Štefánik, který se s Žákovičem roku 1957 utkal o kontrolu na listem \"Sloboda\". Díky svým kontaktům na komunistickou stranu se Štefánikovi podařilo odsunout Žákoviče v této době do spíše ceremoniální funkce předsedy, zatímco faktické rozhodování určoval on. Štefánik pak ztratil vliv až v roce 1968, kdy byl v souvislosti s reformním hnutím pražského jara odvolán a Žákovič zůstal předsedou. Ve funkci byl potvrzen i na 3. konferenci Strany slobody v roce 1972 a následujících konferencích roku 1978 a 1983. Teprve v roce 1986 rezignoval.\n\nV lednu 1968 zasedl do státoprávní komise SNR, která měla prověřit reformu postavení Slovenska v ČSSR.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve FS zasedal do voleb roku 1971. Do federálního parlamentu se vrátil po volbách roku 1976, kdy přešel do Sněmovny lidu (volební obvod Holíč). Mandát obhájil ve volbách roku 1981 (obvod Šaštín-Stráže) a volbách roku 1986. V parlamentu setrval do ledna 1990, kdy ho vedení Strany slobody odvolalo z funkce v rámci procesu kooptace do Federálního shromáždění po sametové revoluci.\n"}
{"id": "788612", "url": "https://cs.wikipedia.org/wiki?curid=788612", "title": "Christine Falls Bridge", "text": "Christine Falls Bridge\n\nChristine Falls Bridge železobetonový most přes potok Van Trump Creek v národním parku Mount Rainier v americkém státě Washington. Byl postaven na přelomu let 1927 a 1928 stavební firmou J. D. Tobina z Portlandu, která ve stejné době konstruovala také nedaleký Narada Falls Bridge. Délka mostu je 17 metrů, zatímco jeho šířka lehce přesahuje 9 metrů. Konstrukce byla omítnuta štěrkovým zdivem a je příkladem rustikální architektury v národním parku.\n\nMost byl v březnu 1991 zapsán do Národního rejstříku historických míst a patří do Národního historického památkového obvodu Mount Rainier, který ochraňuje všechny ukázky rustikální architektury v národním parku.\n"}
{"id": "788613", "url": "https://cs.wikipedia.org/wiki?curid=788613", "title": "Frailea", "text": "Frailea\n\nFrailea je rod malých jihoamerických kaktusů. Jsou to nejmenší jednotlivě rostoucí kaktusy. Vyznačují se kleistogamií. Asi 30 druhů a mnoho poddruhů a dalších nižších taxonomických jednotek.\n\nAreál rodu je značně rozsáhlý. Jsou to nížiny, pahorkatiny až horské oblasti jižní Brazílie, Argentiny, Paraguay, Uruguay. Na lokalitách mnoha druhů v době vrcholné vegetace denně prší. Předpokládá se, že kleistogamie se vyvinula jako ochrana proti zvlhnutí pylu.\n\nZáhadou je výskyt \"F. colombiana\" (spolu s jedním \"Malacocarpusem\") na stanovišti v Kolumbii, tisíce kilometrů od areálu rodu. Předpokládá se přenos semen zvířaty, případně lidmi v předkolumbovské době.\n\nStonek převážně soliterní, ploše kulovitý, kulovitý až válcovitý, obvykle s průměrem 2 - 3 cm. Je rozdělen do plochých nevýrazných žeber, která mohou nést nízké hrbolky. Areoly nesou chomáčky několika ostnů, jsou bez výrazné vlny. Ostny nepříliš výrazné, odstávající, mírně zkroucené, pružné, nerozlišené na okrajové a střední, obvykle žluté, žlutošedé, rezavě žlutavé, bělavé. Několik druhů má ostny neodstávající, přitisknuté k pokožce, vytvářející ornamentální struktury.\n\nPoupě a květní trubka porostlé chlupy a štětinami. Květy relativně velké, až 4cm, trychtýřovité, žluté. Vzácně mají červený střed jícnu nebo vnější okvětní lístky mírně červenavě zbarvené střední proužky. Květy jsou velmi často kleistogamní, k opylení dojde bez otevření květu a poupě přechází přímo v plod. Naopak v případě otevření květu bývá k opylení třeba pyl jiné rostliny. Plod kulovitý, suchý, blanitý, snadno rozpadavý, zahalený do vlny a štětin. Semena jsou hnědá, černá, lesklá, měkká a relativně velká, 1 až 3 mm. Mají unikátní tvar, jsou miskovitá až přilbovitá, bočně zploštělá, se ztlustlým okrajem a výraznou prohloubeninou z jedné strany. Tvar je adaptací na šíření vodou při záplavových deštích. Tvarově podobná semena, avšak plošší, mají kaktusy rodu \"Astrophytum\". Semena rychle klíčí během jednoho až dvou dnů, avšak klíčivost během několika měsíců po dozrání rychle klesá.\nKořeny svazčité až řepovité.\n\nVětšina druhů si je značně podobná. Zajímavá je \"F. cataphracta\", která má pod každou areolou srpkovitou fialovou skvrnu. Byla dříve známa jako měsíčkový kaktus (Haage uvádí slovenský název krpatec pancierový). Odlišný vzhled má \"F. castanea\" (synonymum \"F. asteroides\"), která má ploše diskovitý hnědý stonek s přiléhavými ostníky.\n\nJsou to nejmenší soliterně rostoucí kaktusy. Menší stonky má jen rod \"Blossfeldia\", ta však vytváří větší trsy.\n\nFraileje jsou nejblíže příbuzné rodům \"Notocactus\", \"Parodia\" a dalším miniaturám rodu \"Blossfeldia\".\n\nRod ustanovili v roce 1922 Britton & Rose, pojmenován byl na počest Manuela Frailea, kustoda státní botanické sbírky ve Washingtonu.\nNěkolik taxonů objevil český lovec kaktusů A.V.Frič, pojmenovány byly \"F. dadakii, F. chrysacantha, F. pseudograhliana, F. pseudopulcherima\".\n\nPěstování frailejí je snadné při dodržení obvyklých zásad pro pěstování kaktusů. Obtížněji se pěstuje \"F. castanea\". Pěstování z velkých semen je natolik snadné, že bývají doporučovány pro první pokusy s pěstováním kaktusů ze semen.\n\nFraileje ochotně a bohatě nasazují poupata. Ta se však převážně kleistogamně přímo mění v plody bez rozvinutí v květy. Podmínky za kterých dochází k otevření květů se zatím nepodařilo jednoznačně stanovit.\n\n\n\n \n"}
{"id": "788614", "url": "https://cs.wikipedia.org/wiki?curid=788614", "title": "Projekt 1241", "text": "Projekt 1241\n\nProjekt 1241 (v kódu NATO třída Tarantul) je třída raketových korvet (některé zdroje je kategorizují jako raketové čluny) sovětského námořnictva z doby studené války. Stavěny byly od roku 1977. Byly exportovány do řady dalších zemí. Z jejich konstrukce vychází též protiponorkové korvety Projektu 1241.2.\n\nVýzbroj verze Tarantul I (Projekt 1241.RE) tvoří jeden dvouúčelový 76mm kanón AK-176 a dva systémy blízké obrany AK-630 v zadní části nástavby. K obraně proti vzdušným cílům slouží čtyřnásobné odpalovací zařízení protiletadlových řízených střel krátkého dosahu Strela-2. Údernou výzbrojí jsou dva dvojnásobné kontejnery protilodních střel P-15 Termit. Pohonný systém koncence CODOG tvoří dvě plynové turbíny DR 77 a dva dieselové motory CM 504. Nejvyšší rychlost dosahuje 36 uzlů.\n\nVylepšená varianta Tarantul II (Projekt 1241.1) se liší pouze modernější elektronikou, což se pozná podle výrazného radomu střeleckého komplexu v prostoru nad velitelským můstkem. Poslední verze Tarantul III (Projekt 1241.1M) se liší odlišně tvarovaným stěžněm a mnohem účinnější údernou výzbrojí, kterou nově tvoří čtyři nadzvukové protilodní střely P-270 Moskit s dosahem 120 km.\n\nVietnamské čluny varianty Tarantul V (Projekt 1241.8) nesou jeden 76mm kanón AK-176M, dva 30mm kanóny AK-630M, 12 přenosných protiletadlových řízených střel Igla a šestnáct protilodních střel Ch-35. Vietnam by přitom rád získal střely Klub-N.\n\nExport korvet projektu 1241:\n\n\n"}
{"id": "788615", "url": "https://cs.wikipedia.org/wiki?curid=788615", "title": "Kostel Zmrtvýchvstání (Hof)", "text": "Kostel Zmrtvýchvstání (Hof)\n\nKostel Zmrtvýchvstání je kostel evangelicko-luteránské církevní komunity v městské části Moschendorf města Hofu. Byl postaven v letech 1928/1929. Od roku 1951 je střediskem samostatné církevní obce. Náleží k hofskému děkanátu.\n\n"}
{"id": "788621", "url": "https://cs.wikipedia.org/wiki?curid=788621", "title": "Basketbal na Letních olympijských hrách 1964", "text": "Basketbal na Letních olympijských hrách 1964\n\nTurnaj se odehrál v rámci XVIII. olympijských her ve dnech 11. – 23. října 1964 v Tokiu.\n\nTurnaje se zúčastnilo 16 mužstev, rozdělených do dvou osmičlenných skupin. První dva týmy postoupili do semifinále. Mužstva, která skončila v základních skupinách na třetím a čtvrtém místě hrála o 5. - 8. místo. Mužstva, která skončila v základních skupinách na pátém a šestém místě hrála o 9. - 12. místo a mužstva, která skončila na sedmém a osmém místě hrála o 13. - 16. místo. Olympijským vítězem se stal pošesté celek USA.\n\n Polsko - Maďarsko 56:53 (34:26)\n\n11. října 1964 (13:45) – Tokio\n\n11. října 1964 (16:00) – Tokio\n\n11. října 1964 (17:30) – Tokio\n\n11. října 1964 (19:00) – Tokio\n\n12. října 1964 (10:30) – Tokio\n\n12. října 1964 (12:15) – Tokio\n\n12. října 1964 (19:00) – Tokio\n\n12. října 1964 (20:30) – Tokio\n\n13. října 1964 (12:00) – Tokio\n\n13. října 1964 (13:30) – Tokio\n\n13. října 1964 (16:00) – Tokio\n\n13. října 1964 (19:00) – Tokio\n\n14. října 1964 (9:30) – Tokio\n\n14. října 1964 (12:00) – Tokio\n\n14. října 1964 (16:00) – Tokio\n\n14. října 1964 (20:30) – Tokio\n\n16. října 1964 (12:00) – Tokio\n\n16. října 1964 (16:00) – Tokio\n\n16. října 1964 (17:30) – Tokio\n\n16. října 1964 (20:30) – Tokio\n\n17. října 1964 (9:00) – Tokio\n\n17. října 1964 (10:30) – Tokio\n\n17. října 1964 (12:00) – Tokio\n\n17. října 1964 (13:30) – Tokio\n\n18. října 1964 (9:00) – Tokio\n\n18. října 1964 (12:00) – Tokio\n\n18. října 1964 (16:00) – Tokio\n\n18. října 1964 (19:00) – Tokio\n\n Finsko - Jižní Korea 80:72 (37:31)\n\n11. října 1964 (9:00) – Tokio\n\n11. října 1964 (10:35) – Tokio\n\n11. října 1964 (12:15) – Tokio\n\n11. října 1964 (20:35) – Tokio\n\n12. října 1964 (9:00) – Tokio\n\n12. října 1964 (13:30) – Tokio\n\n12. října 1964 (16:00) – Tokio\n\n12. října 1964 (17:30) – Tokio\n\n13. října 1964 (9:00) – Tokio\n\n13. října 1964 (10:30) – Tokio\n\n13. října 1964 (17:30) – Tokio\n\n13. října 1964 (20:30) – Tokio\n\n14. října 1964 (10:30) – Tokio\n\n14. října 1964 (13:30) – Tokio\n\n14. října 1964 (17:30) – Tokio\n\n14. října 1964 (19:00) – Tokio\n\n16. října 1964 (9:00) – Tokio\n\n16. října 1964 (10:30) – Tokio\n\n16. října 1964 (13:30) – Tokio\n\n16. října 1964 (19:00) – Tokio\n\n17. října 1964 (16:00) – Tokio\n\n17. října 1964 (17:30) – Tokio\n\n17. října 1964 (19:00) – Tokio\n\n17. října 1964 (20:30) – Tokio\n\n18. října 1964 (10:30) – Tokio\n\n18. října 1964 (13:30) – Tokio\n\n18. října 1964 (17:30) – Tokio\n\n18. října 1964 (20:30) – Tokio\n USA - Portoriko 62:42 (23:24)\n\n21. října 1964 (18:30) - Tokio\n\n21. října 1964 (20:00) - Tokio\n USA - SSSR 73:59 (39:31)\n\n23. října 1964 (20:00) - Tokio\n\n Brazílie - Portoriko 76:60 (39:26)\n\n23. října 1964 (18:30) - Tokio\n Itálie - Jugoslávie 75:63 (33:25)\n\n20. října 1964 (18:30) - Tokio\n\n20. října 1964 (20:10) - Tokio\n Itálie - Polsko 79:59 (44:29)\n\n22. října 1964 (20:00) - Tokio\n\n Jugoslávie - Uruguay 78:55 (40:31)\n\n22. října 1964 (18:30) - Tokio\n Austrálie - Mexiko 70:58 (33:25)\n\n21. října 1964 (14:00) - Tokio\n\n21. října 1964 (15:30) - Tokio\n Japonsko - Austrálie 57:64 (30:29)\n\n23. října 1964 (15:30) - Tokio\n\n Finsko - Mexiko 73:72 (38:40)\n\n23. října 1964 (14:00) - Tokio\n Maďarsko - Jižní Korea 99:83 (38:43)\n\n20. října 1964 (14:00) - Tokio\n\n20. října 1964 (15:30) - Tokio\n Maďarsko - Kanada 68:65 (38:27)\n\n22. října 1964 (15:30) - Tokio\n\n Peru - Jižní Korea 71:66 (37:31)\n\n22. října 1964 (14:00) - Tokio\n1. USA \n2. SSSR \n3. Brazílie \n\n"}
{"id": "788622", "url": "https://cs.wikipedia.org/wiki?curid=788622", "title": "Rešketa", "text": "Rešketa\n\nRešketa je řeka 2. řádu v Litvě, v Žemaitsku v okresech Telšiai a Rietavas, levý přítok řeky Virvytė, do které se vlévá 0,5 km západně od vsi Patiltis, 6,5 km na sever od města Varniai, 92,5 km od jejího ústí do Venty. Pramení v lese Vismaldų miškas, 1 km západoseverozápadně od vsi Feliksavas a hory Linksmas kalnas (192 m n. m.), 3 km na jih od městečka Žarėnai. Teče zpočátku směrem jihozápadním, protéká jezerem Rešketis, za kterým se stáčí k jihu, u vsi Rešketėnai k východu, u vsi Parešketis k severovýchodu až do soutoku s Virvytė. Protéká lesnatou a bažinatou oblastí, přes bažiny Rešketos pelkė, Šilų pelkė a Babrungo pelkė. Řeka je na mnoha místech regulována, v létě zarůstá vodním rostlinstvem. Průměrný spád Reškety je 82 cm/km. Horní tok občas v zimě zamrzá až ke dnu a v létě občas místy vysychá. Maximální průtok je u Gudeliů 25,2 m³/s, průměrný – 0,98 m³/s, minimální v zimě je 0,064 m³/s, minimální v létě – 0,067 m³/s \n\na mnoho bezejmenných levých i pravých přítoků\n\n"}
{"id": "788626", "url": "https://cs.wikipedia.org/wiki?curid=788626", "title": "Kanton Saint-Jean-d'Angély", "text": "Kanton Saint-Jean-d'Angély\n\nKanton Saint-Jean-d'Angély (fr. \"Canton de Saint-Jean-d'Angély\") je francouzský kanton v departementu Charente-Maritime v regionu Poitou-Charentes. Skládá se z 19 obcí.\n\n"}
{"id": "788630", "url": "https://cs.wikipedia.org/wiki?curid=788630", "title": "Kanton Aytré", "text": "Kanton Aytré\n\nKanton Aytré (fr. \"Canton d'Aytré\") je francouzský kanton v departementu Charente-Maritime v regionu Poitou-Charentes. Skládá se ze tří obcí.\n\n"}
{"id": "788632", "url": "https://cs.wikipedia.org/wiki?curid=788632", "title": "Seznam hradů ve Středočeském kraji", "text": "Seznam hradů ve Středočeském kraji\n\nSeznam hradů nacházejících se ve Středočeském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "788633", "url": "https://cs.wikipedia.org/wiki?curid=788633", "title": "Rusko na Letních olympijských hrách 2000", "text": "Rusko na Letních olympijských hrách 2000\n\nRusko na Letních olympijských hrách 2000 v Sydney reprezentovalo 436 sportovců, z toho 241 mužů a 194 žen. Nejmladším účastníkem byla Olga Bakaldinovová (15 let, 174 dní), nejstarší pak Alexandr Lukjanov (51 let, 31 dní) . Reprezentanti vybojovali 89 medailí, z toho 32 zlatých, 28 stříbrných a 29 bronzových.\n\n"}
{"id": "788637", "url": "https://cs.wikipedia.org/wiki?curid=788637", "title": "Seznam dílů seriálu Špionky", "text": "Seznam dílů seriálu Špionky\n\nToto je seznam dílů seriálu \"Špionky\". Francouzsko-kanadský animovaný seriál \"Špionky\" (v originále \"Totally Spies!\", česky též \"Totally Spies – Špiónky\") byl poprvé vysílán od 3. listopadu 2001 na americké televizní stanici ABC Family, od 3. dubna 2002 na francouzské stanici TF1 a od 2. září 2002 na kanadské stanici Teletoon. Celkem bylo do 3. října 2014 odvysíláno 156 dílů v šesti sériích. Každá série má přesně 26 dílů . Po dlouhou dobu se spekuluje o 7. sérii seriálu, která ale zatím nebyla potvrzena. V roce 2015 byl uveden i celovečerní film, který popisuje začátek celého příběhu a na který navazují jednotlivé série, vypráví příběh o tom, jak se Sam, Clover a Alex daly dohromady.\n\n<onlyinclude></onlyinclude>\n\n"}
{"id": "788638", "url": "https://cs.wikipedia.org/wiki?curid=788638", "title": "Sinisalo", "text": "Sinisalo\n\nSinisalo je finské příjmení, které nosí vícero lidí:\n"}
{"id": "788641", "url": "https://cs.wikipedia.org/wiki?curid=788641", "title": "Bitva o Caen", "text": "Bitva o Caen\n\nBitva o Caen byla bitva mezi spojenci a nacistickým Německem během Bitvy o Normandii. Caen mělo být podle plánu obsazeno pár dní po vylodění spojeneckých vojsk. Němci však měli ve městě, oproti očekávání, silné tankové a pěší jednotky pod velením polního maršála Erwina Rommela. Podcenění síly nepřítele a fanatický odpor německých sil a waffen-SS měly za následek dva měsíce krvavých bojů a zničení velké části města. Poté, co britská a kanadská vojska uvízla u Caen, se dostaly boje na západní frontě do patové situace. Spojencům se podařilo prolomit německé linie až ke konci srpna.\n\nCaen bylo jedním z nejdůležitějších cílů počáteční fáze Operace Overlord. Město bylo největším sídlem v oblasti vylodění, leželo na řece Orne a Caenském kanálu, poblíž něj se nacházelo letiště a bylo velkým silničním a železničním uzlem. Krajina kolem něj je navíc velmi rovinatá, na rozdíl od krajiny „živých plotů“ označované jako bocage. Z tohoto důvodu Spojenci naplánovali jeho obsazení již jako součást operace Neptune, jak bylo označováno vylodění na normandských plážích Dne D. Avšak britská 3. pěší divize, která se úspěšně vylodila na pláži Sword, již nedokázala v den vylodění město obsadit. Na půl cesty mezi pláží a městem byla zastavena protiútoky německé 21. tankové divize.\n\nOperace Perch, která měla spočívat v úderu z dobytého Caen na jihovýchod, nyní měla přinést dobytí města. Původně se počítalo s tím, že 50. pěší divize obsadí Bayeux a poté postoupí ve směru na Tilly-sur-Seulles. Postupně jí zde měla na čele útoku nahradit 7. obrněná divize, která měla zahájit postup k hoře Mont Pinçon, nejvyššímu přírodnímu vrcholu v celé oblasti. Dne 9. června upravil Montgomery vzhledem k nepříznivé situaci plány - Caen mělo být obklíčeno širokým obchvatem. Na východě měla 51. pěší divize ze sestavy I. sboru projít předmostím na východ od řeky Orne a zaútočit na jih ve směru na Cagny. Na západě měla 7. obrněná divize překročit řeku Odon, obsadit Évrecy a přilehlou kótu 112. V ideálním případě poté měly jednotky vyrazit dále ve svém směru a za podpory 1. výsadkové divize (operace Wild Oats) dokončit uzavření kruhu kolem Caen.\n\nAvšak výsadková operace byla nejprve odkládána a nakonec zrušena, ostatně postup sil na zemi se zadrhl. Jednotky XXX. sboru narazily na rozhodný odpor Tankové instrukční divize a částí 12. tankové divize u Tilly-sur-Seulles. Němci zde dokonale využili terénu a dokázali výrazně zbrzdit spojenecký postup. Britská 51. pěší divize se výrazně zdržela a do boje vyrazila až 12. června. Navíc příslušníci 21. tankové divize kladli tuhý odpor a spojenecký postup dokázali zastavit. 8. kanadská pěší brigáda ze sestavy 3. kanadské pěší divize postupovala v oblasti na západ od Caen. 10. června stály její prapory severně od trati Caen-Bayeux v oblasti Putot-en-Bessin, s jednou rotou v předsunutém postavení na jih od dráhy ve vesnici Norrey-en-Bessin. 11. června zaútočila brigáda na jih a východ směrem k řece Mue. Na západním směru se podařilo obsadit Rots, avšak útok na jih skončil porážkou v bitvě u Le Mesnil-Patry, kde prapor královnina vlastního kanadského střeleckého pluku, podporovaný tanky 6. kanadského obrněného pluku, narazil na tanky 12. tankového pluku SS, které uštědřily Kanaďanům tvrdou lekci a donutily je k ústupu. Do konce měsíce již kanadská divize nepodnikla žádnou větší akci.\n\nBritskému XXX. sboru hrál do karet americký postup na jeho pravém křídle. Ten donutil Němce k ústupu, čímž se otevřela zhruba deset kilometrů široká mezera v jejich postavení. Velitel 2. armády generál Dempsey toho chtěl využít a nařídil 7. obrněné divizi, aby vyslala zesílenou brigádu směrem na Villers-Bocage s výhledem na další rozšíření průlomu. Obrněná brigáda ovšem narazila na německé tanky těžkého tankového oddílu SS 101 a v boji o Villers-Bocage utrpěla porážku. Následně sice s vypětím sil odrazila u Amayé-sur-Seulles německý protiútok, ale situace byla vyhodnocena jako nadále neudržitelná a 7. obrněná divize se v noci na 15. června stáhla zpět a měla být posílena 33. obrněnou brigádou, která se zrovna vyloďovala. Poté měl být útok obnoven. Jenže 19. června zasáhla vyloďovací zařízení silná bouře, která způsobila velké škody. Jedním z důsledků nepříznivého počasí bylo i zrušení plánů na pokračování operace Perch.\n\nPo řadě menších operací byl 26. června spuštěn nový útok na Caen - Operace Epsom. Po dělostřelecké přípravě vyrazily jednotky 15. skotské pěší divize podporované tanky z 31. tankové brigády směrem k řece Odon. Po tvrdých bojích nakonec Britové řeky dosáhli. Ve snaze tohoto úspěchu využít, překročily spojenecké jednotky řeku a snažily se dobýt strategické výběžky na druhém břehu. Silné německé protiútoky však nakonec donutily Brity se 30. června stáhnout zpět za řeku.\n\nOperace Charnwood začala po relativně neúspěšné operaci Epsom a další menší operaci Windsor. Po těžkém bombardování Caen v noci ze 7. na 8. července vyrazily do útoku jednotky I. sboru britské 2. armády. Jejich cílem bylo dobytí města a vyvinutí tlaku na Němce, aby nemohli poslat posily do relativně málo bráněného amerického sektoru dál na západ.\n\nOperace skončila částečným úspěchem, Neboť druhý den po začátku útoku se Britům konečně povedlo obsadit větší část Caen. 9. července dosáhli řeky Orne a zatlačili 12. tankovou divizi SS Hitlerjugend a 16. polní divizi Luftwaffe dál na jih.\n\nPo operacích Jupiter, Greenline a Pomegranate se Britům a Kanaďanům povedlo obsadit strategicky důležitou kótu 112. Nyní Montgomery plánoval prolomit německé linie na jih od města. Průlom měla přinést operace Goodwood. Německou obranu měly za masivní podpory letectva prolomit jednotky Kanadské 2. a 3.pěší divize. Do jimi vytvořeného průlomu se měly vrhnout tanky britské 7., 11. a Gardové tankové divize. Proti nim stály (od východu k západu) značně vyčerpané jednotky 16. polní divize Luftwaffe, 21. pancéřové divize, 272. pěší divize a části (zbytek stál v záloze) pancéřových divizí SS Leibstandarte a Hitlerjugend (1. a 12.).\n\nÚtok začal 18. července v 5:00 masivním náletem 2 100 britských a amerických letadel. Tuny výbušnin na některých místech úplně změnily ráz krajiny, ve směru hlavního úderu byla část německých opevnění smetená i s posádkou. V 9:00 vyrazilo do útoku 5 Montgomeryho divizí.\n\nMasa britských tanků se vrhla na poničené pozice 272. a 16. divize. Palba britských děl ničila jedno německé postavení za druhým a německá pěchota ustoupila do pozic 21. a 1.SS pancéřové divize. Zde se Montgomeryho postup zastavil. Palba německých 75mm a 88mm děl a tanků Tiger a Panther způsobila postupujícím spojencům těžké ztráty. Na některých vedlejších úsecích musela postupující kanadská pěchota dokonce čelit protiútokům jednotlivých pěších rot. Britské tanky, které prorazily, narazily na silnici Caen-Frénouville na tanky a zakopanou pěchotu 12.panzer division SS Hitlerjugend.\n\nÚtok se zastavil. Němci spořádaně ustoupili na novou obranou linii na pahorcích jižně od Caen a hlavního cíle ofenzívy: proražení do vnitrozemí dosaženo nebylo.\nBritové zaplatili neúspěch ztrátou asi 400 tanků a 5 500 padlých, zajatých a těžce raněných vojáků.\n\nAsi jedinými většími úspěchy operace bylo zranění polního maršála Rommela při náletu bitevního letounu na jeho automobil a vytlačení posledních Němců (kteří ztratili 100 tanků) z jižního okraje Caen.\n\nPo operaci Goodwood Bitva o Caen de facto skončila. Stále však bylo potřeba porazit Němce, jenž se drželi na jih od města. Boje trvaly až do začátku srpna, kdy se nakonec Spojencům podařilo prolomit německé linie. V bojích o Caen padlo celkem více než 101 000 mužů. Bitva o město byla jedna z nejtvrdších a nejdelších bitev spojenců na západní frontě. Samotné Caen bylo z více než poloviny zničeno. Vázání německých tankových divizí však nakonec přispělo k šťastnému průlomu z Normandie v Americkém sektoru. Cesta do Francie a na Paříž byla otevřena.\n"}
{"id": "788642", "url": "https://cs.wikipedia.org/wiki?curid=788642", "title": "Ponorná řeka", "text": "Ponorná řeka\n\nPonorná řeka je společné studiové album písničkáře Vladimíra Merty a rockové skupiny Etc... Album vydalo v roce 2011 vydavatelství Galén. \nNatáčení alba Ponorná řeka bylo plánováno jako dárek k 65. narozeninám Vladimíra Merty a vzniklo jako pokus zachytit několik méně známých písní Vladimíra Merty s jeho přáteli ze skupiny ETC... Natáčení předcházelo více než roční jednání vydavatele s kapelou a vlastní výběr písní, který za ETC... provedli Jiří Veselý a Pavel Skála. Jako podklad pro výběr sloužila domácí Mertova demonahrávka (chystaného a nevydaného alba) z roku 1994 (písně Proti všem; Praha magická; Ponorná řeka; Černá známka; Domilováno; Gerda; Jamajka; Nikdo v zemi Nikoho; Svatá válka; Vzdálené výstřely). Před vlastním natáčení navrhl producent Lubomír Houdek, aby ve studiu vznikla i nahrávka repertoáru někdejší Mertovy skupina Dobrá úroda (1988–1989). \nNatáčení se odehrávalo ve studiu 3 bees v pražských Holešovicích. Na první frekvenci ve dnech 9.–11. května 2010 vznikly základy 14 písní (\"Černá známka; Děvče hovoří\" / verze I.; \"Domilováno; Gerda; Chelsea Hotel; Jamajka; Píseň šaška; Mistr Jin a mistr Jang\" / verze I.; \"Nikdo v zemi Nikoho; Praha magická; Proti všem; Svatá válka; Vzdálené výstřely\" a \"Zlatá akcie\"). Na druhé frekvenci ve dnech 1. až 3. června 2010 vznikly pak základy patnácti písní (\"Bílá stížnost; Bye bye, Miss Blanche; Bývaly časy; Děvče hovoří\" / verze II.; \"Joe Dvojtečka; Meziměsto; Mistr Jin a mistr Jang\" / verze II.; \"Nekrytý šek; Ponorná řeka; Pozítří; Sjezd upírů; Ticho; Velkej Mimoň\" a \"Zezadu\"). Nahrávky písní Jamajka a Zlatá akcie vznikly dokonce jako improvizované session – pokus natočit celou píseň najednou a živě. U všech písní vznikl záznam Vladimírova zpěvu se španělkou a bicí, dále akordeon a několik partů basové kytary a sólové kytary Václav Veselého. Práce ve studiu se zúčastnili Vladimír Merta, Jiří Veselý, Jiří Zelenka a Pavel Skála, jeden den se na natáčení podílel i Václav Veselý (11. 5. 2010). Jako zvukaři na nahrávce pracovali Jan Balcar a Jiří Tomášek. \nKapela nebyla spokojena se zvukem bicích, část muzikantů se tedy přesunula do sokolovny v Kejžlici (30. 8. až 2. 9. 2010), kde se v improvizovaném studiu přetáčely vybrané party bicích nástrojů. Další nahrávání probíhalo už v domácích studiích jednotlivých hráčů (Jiří Veselý, Pavel Skála a Vladimír Pavlíček), na podzim 2010 v domácím studiu Vladimíra Merty natočil své houslové party i host Jan Hrubý (písně \"Bye bye, Miss Blanche\" a \"Chelsea Hotel\") a doprovodné vokály Sára Mertová. Zde rovněž vznikla nahrávka písně \"Intuice ženy\", při nahrávání spolupracovali Jiří Zelenka a zvukař Petr Mayer. \nZávěrečný mix a mastering alba (20. 4. - 9. 5. 2011) pak vznikal ve studiu Sun v Tuchoměřicích ve spolupráci Jiřího Veselého a Michala Šenbauera (sólová kytara v písni \"Gerda\"). Tam vzniklo i konečné pořadí písní. \nAutorem námětu obalu je Vladimír Merta, typografie vznikla v DTP studiu vydavatelství Galén. Snímky na obal fotografoval Petr Šolar podle instrukcí Vladimíra Merty dne 12. 3. 2011 v pražské oboře Hvězda, snímek Sáry Mertové v bookletu pochází z archivu V. Merty.\nAlbum Ponorná řeka vyšlo 17. května 2011 a bylo premiérově představeno na koncertě Vladimíra Merty v klubu Leitnerova v Brně. Oficiální představení alba proběhlo o den později na koncertě v pražské paláci Akropolis k Mertovým 65. narozeninám, mj., za účasti ETC... a několika desítek hostů.\n\n"}
{"id": "788644", "url": "https://cs.wikipedia.org/wiki?curid=788644", "title": "Neschopnost: Zlo je nové dobro", "text": "Neschopnost: Zlo je nové dobro\n\nNeschopnost, kniha s podtitulem Zlo je nové dobro (v anglickém originále \"Incompetence: Bad is the new Good\") je dílo britského spisovatele a televizního producenta Roba Granta, známého především díky spolupráci s Dougem Naylorem na seriálu \"Červený trpaslík\".\n\nHumoristicky laděný román s prvky špionážního thrilleru je zasazen do blízké dystopické budoucnosti, v níž se evropské země sjednotily do státního útvaru zvaného Spojené státy evropské. Uvádí jej výňatek z fiktivní celoevropské ústavy (článek 13199):\nChyba v posledním slově je záměrná, má podtrhnout myšlenku románu, neschopnost se stává něčím, co je nejen tolerováno, nýbrž i vyžadováno. Protagonista se s ní střetává prakticky na každém kroku, v římském hotelu chce přepojit na recepci, ale je přepojen do restaurace, přičemž žena, která s ním hovoří to nedokáže pochopit; na letišti obsluha u přepážky nemá ponětí o tom, jak se prodávají letenky, stevardi na palubě letadla naprosto neovládají první pomoc atd. Když se střetne s něčím, co funguje na první pokus, je doslova vyveden z míry.\n\nKniha je prošpikována množstvím satirických šlehů, dovedených často až k absurdnímu humoru: \"„Izolovat a rozběhnout radiátor v mé ložnici by pak jistě bez obtíží zvládlo menší konsorcium teoretických fyziků, pokud by si ovšem udělali na rok volno a soustředili se výhradně na tento problém.“\" Podobným stylem jsou napsány i čtyři díly knižní série Červený trpaslík (\"Nekonečno vítá ohleduplné řidiče\", \"Lepší než život\", \"Poslední člověk\", \"Pozpátku\").\n\nČesky knihu o 47 kapitolách vydalo nakladatelství Argo v roce 2005. \n\nV románu „z nepříjemně blízké budoucnosti“ (citace z úvodu knihy), kdy se evropské země sloučily v jeden celek – Spojené státy evropské a zavedly ústavu, která brání neschopnost, se vydává agent – detektiv po stopách vraha, jenž se jeví naopak velmi schopným a zanechává po sobě spoustu mrtvých těl…\n\n\nMuž vydávající se za detektiva Europolu a používající několik identit a pseudonymů (Harry Salt, Harry Tequilla, Harry Pepper, Cardio Vascular) odlétá do Říma, kde se má setkat se svým mentorem agentem Dickem Klingfermem. Klingferm jej kontaktoval zašifrovanou zprávou v inzerci novin. Harry Salt se s ním má setkat v jedné z kancelářských budov na třídě Via Torino, ale přichází pozdě. V budově někdo provedl sabotáž na výtahu a ten se zřítil i s několika osobami uvnitř. Salt pátrá po nějakých důkazech, ale činnost mu znesnadňuje nedůtklivý italský kapitán Zuccho. Přesto se Harrymu podaří narazit na stopu, po prohlídce Klingfermova pokoje narazí na lístek z čistírny. Zajde tam a vyzvedne sako, v jehož kapse nalezne novinový ústřižek o vybraném večírku v Paříži, po němž všichni zúčastnění zemřeli na záhadnou otravu, dále navštívenku klubu €rotic ve Vídni a klíček od nějaké skříňky. Rozhodne se, že se první vydá letecky do Paříže. Po tradičních komplikacích během cesty způsobených nekompetencí několika osob ve svých zaměstnáních se mu podaří dopravit do cíle.\n\nV Paříži se Harry setká s Ginou Pallisterovou a pozve ji večer na rande. Poté si jde vyzvednout pitevní zprávy na místní komisařství, aby si mohl vytvořit určitou rekonstrukci případu otrav na večírku pořádaném Fabriziovými.\nTequilla pozná pochybné praktiky soudního patologa Ruttera. Když se chystá na schůzku s Ginou, je zatčen kapitánem Zucchem mj. za falešnou identitu federálního policisty a předán do vazební věznice. Zakrátko je však propuštěn, neboť za něj kdosi složil kauci. K soudu se Harry Tequilla nedostaví, půjčuje si automobil a míří do Vídně za další stopou.\n\nKdyž navede automobil do automatického jízdního pruhu a předá řízení počítači, poddá se únavě a nadlouho usne. Na benzince se jde následně občerstvit, přičemž v kufru auta nalezne mrtvolu francouzského ministra vnitra (jeho identitu pozná ze zpráv v TV během svačiny). Je docela možné, že mu ji do auta nastražil Johnny Jadýrko, ten tajemný protivník, jenž je vždy o krok napřed. Harry Tequilla se rozhodne odjet z čerpací stanice a cestou někde vystoupit z automobilu. Tento zdánlivě lehký úkon se ale stane takřka nerealizovatelným a Harry nakonec musí volit opuštění vozu za jízdy. Značně pohmožděný se přibelhá na jednu z vesnických farem.\n\nZde mu starší vesničanka málem ustřelí hlavu brokovnicí, když mu zpočátku nedůvěřuje. Jakmile se přesvědčí, že Harry není od úřadů či z pojišťovny, nabídne mu pohoštění, ošetření ran a také nové boty. Její choť (jenž je oficiálně prohlášen za mrtvého a tudíž nucen se skrývat před úřady) ho doveze na traktoru k místnímu nádraží. Harry mu na oplátku věnuje jednu ze svých identit – Cardio Vasculara. Vlakové nádraží vypadá velmi moderně, je tu několikapatrové parkoviště pro spoustu automobilů, budova má obrovské průčelí a před ní stojí zlacená fontána. Po jistých obtížích se Tequillovi podaří zakoupit jízdenku do rychlíku. Dalším problémem, jemuž musí čelit je fakt, že rychlík ve stanici nezastavuje. Přesto se Harrymu podaří do vlaku nastoupit, i když málem přijde o život.\n\nVe Vídni vyhledá klub €rotic a setká se s Cinkylinkym, jenž mu předá vzkaz od Klingferma. Je to číslo, které má zřejmě souvislost s oním klíčkem od skříňky. Zatímco dumá nad záhadou, je na ulici přepaden mužem jménem Wolfie a odvezen do opuštěného lunaparku. Tady se střetává tváří v tvář s Johnnym Jadýrkem – alias Dickem Klingfermem. Klingferm je totiž americký agent, jenž pracuje proti sjednocené Evropě. USA spatřují hrozbu v její integraci a vzrůstající ekonomické síle a agenti jako Klingferm prováději rozvratnou činnost na jejím území. Klingferm zařizuje vraždy nepohodlných politiků a vlivných osob. Má na svědomí i francouzského ministra vnitra Sidney Plumiera (byl pro přijetí Ruska do EU) a smrt lidí na večírku Fabriziových. Pro svého přítele Harryho vymyslel stylové rozloučení, havárii kabinky na horské dráze, ovšem ještě předtím chce kontakt na další agenty sítě. Harry se nevzdává a podaří se mu Klingferma překvapit. Zmocní se pistole a ustřelí mu kus hlavy. Z kabinky visící na nejvyšším bodě dráhy jej vysvobodí až kapitán Zuccho, který jej neustále pronásledoval.\n\nHarry přišel o všechny své identity a hodlá začít vést jiný život. Pro začátek musí zachránit odložené rande…\n\nV knize je zmíněno mnoho odkazů na různé osoby (skutečné i fiktivní)\norganizace a společnosti\na díla:\n\n\n"}
{"id": "788647", "url": "https://cs.wikipedia.org/wiki?curid=788647", "title": "Krištof 01", "text": "Krištof 01\n\n__BEZOBSAHU__\n\nKrištof 01 (také \"Krištof 1\", dříve Krištof 11, ) je volací znak a všeobecně rozšířené označení vrtulníku a základny letecké záchranné služby v Bratislavském kraji na Slovensku. Letecká záchranná služba byla v Bratislavě poprvé do provozu uvedena 15. října 1990. Jednalo se o jedenáctou stanici letecké záchranné služby na území Československa, která byla uvedena do provozu. Prvním provozovatelem byl státní podnik Slov-Air, který pro potřeby letecké záchranné služby používal sovětské vrtulníky Mil Mi-2. Později došlo ke změně provozovatele, společnost BEL AIR nasazovala pro leteckou záchrannou službu vrtulník Bell 206. V současné době je provozovatelem základny a vrtulníku společnost Air - Transport Europe (ATE), která leteckou záchrannou službu zajišťuje jako nestátní zdravotnické zařízení. Společnost ATE převzala provoz této stanice 15. srpna 2001. Ve stejný den převzala společnost ATE provoz letecké záchranné služby také na stanici Krištof 02 v Banské Bystrici. Zpočátku používala stroje Mil Mi-2, od dubna 2004 jsou používány pro leteckou záchrannou službu moderní dvoumotorové vrtulníky Agusta A109K2. Provoz stanice je nepřetržitý.\n\nPři vzniku stanice v roce 1990 nesl vrtulník volací znak Krištof 11 (česky Kryštof 11). Poté, co společnost ATE převzala provoz letecké záchranné služby na všech stanicích na Slovensku, se volací znak změnil na Krištof 01.\n\n\n"}
{"id": "788653", "url": "https://cs.wikipedia.org/wiki?curid=788653", "title": "Petr Korál", "text": "Petr Korál\n\nMgr. Petr Korál (* 13. listopadu 1968) je český hudební publicista, textař, zpěvák, moderátor a scenárista. Vystudoval Právnickou fakultu University Karlovy v Praze. Již od počátku devadesátých let moderuje na Radiu 1. V roce 2002 stál u zrodu pražského Radia Beat, moderuje jeden z jeho nejstarších pořadů nazvaný Uši Radia Beat a od roku 2010 také část pořadu Hard & Heavy. Je editorem časopisu Rock & All, který navazuje na původní podobu magazínu Rock & Pop, v němž působil s krátkými přestávkami 25 let, od roku 1990 až do dubna 2015. První publicistické krůčky učinil již v letech 1989-1990 v časopise Melodie.\n\nExterně spolupracoval nebo dodnes spolupracuje s řadou novin, časopisů a webzinů (Reflex, Muzikus, RockShock, Lidové noviny, UNI, MF DNES, E15, Pařát, Abyss, Aardvark, Hospodářské noviny, Xantypa, Spark, Report, Mladý svět aj.). Kromě toho moderuje hudební festivaly, byl či stále je členem porot různých soutěží, v minulosti také spolupracoval coby textař nebo producent s několika rockovými a metalovými skupinami (Asmodeus, Ferat, Joy, Debustrol, Kečup, Ina, Kain…), ve dvou i sám působil jako zpěvák (Asmodeus a Breaking Beads). Vyšly mu dvě knihy („Ohlasy písní těžkých“ – 1993 a „Vzpomínky plíživé aneb Jasná zpráva o Olympiku“ – 2002), na další („Beaty, Big Beaty, Break Beaty“ – 1998) se podílel coby jeden z kolektivu autorů. V 90. letech pracoval také pro Českou televizi: coby scenárista připravoval pořady Rockmapa a Czech Rock Block a dokumentární filmy Abraxas – Magický motýl a Rocky (Rockové tancovačky) I a II. V roce 2006 pak jako spoluscenárista otevíral 13. komnatu Petra Jandy v rámci stejnojmenného pravidelného dokumentárního cyklu. V roce 2011 byl oceněn cenou Břitva jakožto vítěz kategorie Osobnost scény v anketě Břitva 2010, v níž hlasuje několik desítek českých publicistů převážně tvrdě rockového zaměření.\n\nMá praxi také v komunální politice (člen obecního zastupitelstva Janovice nad Úhlavou 1994-1998). V roce 2010 spoluzakládal občanské sdružení – nyní spolek – Imperativ, který se prostřednictvím přednáškové a další činnosti věnuje prevenci všech forem politického i jiného extremismu. Dodnes je prvním místopředsedou tohoto spolku.\n\nZákladní biografické údaje o jeho osobě lze najít i v publikaci „Kdo je kdo v České republice“.\n"}
{"id": "788655", "url": "https://cs.wikipedia.org/wiki?curid=788655", "title": "Willy Maywald", "text": "Willy Maywald\n\nWilly Maywald (15. srpna 1907 v Kleve – 21. května 1985 v Paříži) byl německý fotograf. Pracoval převážně v Paříži, fotografoval módu pro Christiana Diora a portrétoval mnoho známých umělců.\n\nWilly Maywald vyrůstal v Kleve a navštěvoval od 1928 do 1931 berlínskou „Kunstschule des Westens“. Poté odešel do Paříže, kde se roku 1933 osamostatnil a zpočátku nabízel své práce ilustrovaným časopisům. Dělal reportáže o domě Vicenta van Gogha a zahradě Claude Moneta. Přátelil se s mnoha umělci, které také portrétoval. Jeho práce se řadí k umělecké avantgardě.\n\nFotografie Edwarda Steichena pro časopis \"Vanity Fair\" mu byly inspirací ke kariéře módního fotografa, tu ale přerušila druhá světová válka. Uprchl do Švýcarska, kde žil v rodině faráře a přečkal válečná léta. Roku 1946 se vrátil do Paříže a v blízkosti Montparnassu si otevřel v roce 1961 galerii. Fotografoval pro Christiana Diora a další módní tvůrce. Jeho fotografie a reportáže budily mezinárodní pozornost. V pařížském Musée de la Mode měl roku 1986 pozoruhodnou samostatnou výstavu „Willy Maywald et la mode“. Byl nazýván „mistrem pózy“.\n\nV roce 1946 se u něho zaučovala fotografka Sabine Weiss.\n\nMaywald pracoval mimo jiné pro tyto módní tvůrce: Christian Dior a Pierre Balmain, Jacques Fath a Jeanne Paquin. Jeho fotografie byly považovány za „diskrétní eleganci“, část jich vznikla v přepychových interiérech a před drahými luxusními auty, část pod širým nebem, na ulicích a v kavárnách Paříže nebo před výlohou antikvariátu. Jeho umění, někdy představující bizarní protiklad pozadí a stylizovaných modelů, se řadí k umění nového realismu (Nouveau Réalisme). Jeho snímky byly zveřejňovány v časopisech jako \"Vogue\" a \"Harper’s Bazaar\".\n\nPortréty vytvořené Maywaldem došly velkého uznání; ovládal práci s denním i umělým světlem. Ve své knize \"Portrét a ateliér\" (1958) představuje například portréty těchto osobností: Hans Arp, Georges Braque, Marc Chagall, Le Corbusier, Fernand Léger, Joan Miró, Georges Rouault a Maurice Utrillo. Ve svém životopise líčí, jak rozdílně vycházeli umělci s fotografem: Henri Matisse povolil pouze jeden snímek, ateliér Pabla Picassa mu byl k dispozici kdykoli. Mezi mnoha fotografiemi umělců lze nalézt portréty zpěvačky skupiny The Velvet Underground Nico, herce Jean-Louis Barraulta a spisovatele a režiséra Jeana Cocteaua.\n\nMéně známé jsou jeho další práce, například snímek „\"Den praní\"“ (1930), venkovská scéna z dolního Rýna. Muzeum Kurhaus v Kleve vlastní mnoho fotografií, na nichž zachytil toto město před válkou i po ní. Sbírka představuje zajímavou dokumentaci vývoje obrazu města v obou těchto časových úsecích. Roku 1958 zachytil vznik dubového kříže vytvořeného Josephem Beuysem a brány pro „Památník padlým ve druhé světové válce“ ve Starém kostele ve městě Meerbusch-Büderich.\n\nKromě fotografií z Kleve je v centru pozornosti vždy člověk. „Přibližoval se k němu diskrétně, bez technických pomůcek. Halil portrétované do tajemného světla, použitím výrazu a grafického kontrastu vytvářel přechod mezi realitou a snem. Jeho kompozice jsou jasné a harmonické, současně ale plné dynamiky a poetických narážek.“\n\n\n\n"}
{"id": "788660", "url": "https://cs.wikipedia.org/wiki?curid=788660", "title": "Marie Adamová", "text": "Marie Adamová\n\nMarie Adamová (* 17. února 1934) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 byla zvolena do Sněmovny lidu Federálního shromáždění za volební obvod Jihomoravský kraj. V FS setrvala do konce funkčního období, tedy do voleb roku 1976.\n\n"}
{"id": "788663", "url": "https://cs.wikipedia.org/wiki?curid=788663", "title": "Flash (album, Jeff Beck)", "text": "Flash (album, Jeff Beck)\n\nFlash je čtvrté sólové studiové album Jeffa Becka. Album vyšlo v červenci 1985 pod značkou Epic Records. Album se umístilo na 39. příčce žebříčku Billboard 200.\n\n"}
{"id": "788664", "url": "https://cs.wikipedia.org/wiki?curid=788664", "title": "Celofán", "text": "Celofán\n\nCelofán nebo cellofan je tenká průhledná fólie, vyráběná z chemicky regenerované celulózy. Je zdravotně nezávadný, biologicky degradovatelný a nepropustný pro vodu, vzduch, oleje i bakterie. Používá se jako obalový materiál, typicky pro balení cukrovinek a dalších potravin nebo dárkových balíčků.\n\nVyrábí se působením hydroxidu sodného na celulózu ze dřeva, z bavlny aj. a následným působením sirouhlíku, čímž vzniká viskóza. Ta se pak štěrbinou vytlačuje do lázně kyseliny sírové a síranu sodného, kde se viskóza opět mění v celulózu. Fólie se několikrát pere a přidává glycerin, který snižuje křehkost celofánu. Velmi podobně se vyrábějí viskózová vlákna (umělé hedvábí). Chemicky je to polymer celulózy a obsahuje pouze uhlík, kyslík a vodík. Při výrobě se sice používají nebezpečné chemické látky, sám celofán je však zdravotně nezávadný a na rozdíl od jiných plastů se biologicky plně degraduje.\n\nVynalezl jej švýcarský chemik Jacques E. Brandenberger, roku 1912 si jej patentoval, zkonstruoval stroj na jeho výrobu a založil dvě továrny ve Francii. Název odvodil z francouzských slov \"cellulose\" a \"diaphane\" (průhledný). Od 20. let se běžně vyráběl, v 60. letech byl nahrazován syntetickými plasty, ale pro své hygienické i ekologické vlastnosti se od 90. let opět vrací, zejména pro balení potravin a cigaret, na výrobu samolepicích pásek a pro další technické účely.\n\n\n"}
{"id": "788666", "url": "https://cs.wikipedia.org/wiki?curid=788666", "title": "Blossfeldia", "text": "Blossfeldia\n\nBlossfeldia je rod jihoamerických vysokohorských kaktusů. Jsou to nejmenší kaktusy vůbec a zároveň jediné kulovité kaktusy se stonkem nečleněným do obvyklých žeber nebo bradavek. Jsou zařazené do kategorie CITES 1.\n\nAreál rodu je značně rozsáhlý. Jsou to horská údolí v pásu And od 18. do 33. stupně j.š. ve výškách od 700 do 3 400 m n.n. Zde rostou na strmých až kolmých stěnách údolí v puklinách vyplněných nánosy jílu, spraše, případně s mechy. Vyhledávají stěny v okolí vodopádů. Tvoří kolonie o desítkách až stovkách hlaviček. Přesto není snadné je v přírodě nalézt. V období sucha se stonky sesychají v ploché šupiny překryté prachem a přežívá zejména dužnatý kořen. Zkušený lovec kaktusů Fridrich Ritter popisuje, jak v roce 1931 procházel několik kroků od místa kde rostly, ale našel je zde až při další expedici, kdy již byly popsány a věděl co hledat.\n\nStonek kulovitý, nečleněný do žeber, obvykle s průměrem okolo 1 cm, maximálně až 2 cm. Bohatě odnožuje a tvoří trsy. Temeno ploché. Areoly jsou hustě uspořádány do spirál, kryté nevýraznou kratinkou vlnou. Ostny a chlupy chybí.\nPoupě a květní trubka holé, jen s šupinami, neporostlé chlupy a štětinami. Květy relativně velké, až okolo 8 mm, trychtýřovité až zvonkovité. Krátká zelená či nahnědlá trubka nese několik šupin. Okvětní lístky málo početné, široké, konce tupě oblé, barvy bílé, nažloutlé, krémové, s růžovým nádechem nebo i vzácně červené. Z vnější strany mohou mít tmavší střední proužek. Květy jsou autogamní, občas i kleistogamní. Plod kulovitý, suchý, blanitý, snadno rozpadavý. Početná semena jsou hnědá, černá, lesklá, cca 0,1 až 0,15 mm velká. Mikroskopická velikost je přizpůsobení k zachycení na kolmých stěnách obdobně jako u rodů \"Aztekium\", \"Strombocactus\" a částečné \"Parodia\".\nKořeny řepovité.\n\nBlosfeldie jsou nejblíže příbuzné rodům \"Notocactus\", \"Parodia\" a dalším miniaturám rodu \"Frailea\". Od těchto rodů se liší absencí trnů, chlupů, štětin a výraznější vlny.\nRod nalezl v roce 1936 Harry Blossfeld, botanik a sběratel, syn majitele kaktusářské a importérské firmy R. Blossfelda.\n\nJednotlivé populace se v rozsáhlém areálu výskytu liší detaily ve stavbě především květů. Byly popsány jako samostatné druhy např. \"B. atroviridis, B. caineana, B. campaniflora, B. cyathiformis, B. fechserii, B. minima, B. pedicellata\" a další. V současnosti se považují za formy jediného varabilního druhu \"B. liliputana\".\n\nObvykle se pěstují roubované na nějaký cereus. Mnohdy však dorůstají nepřirozených rozměrů. Květuschopné jsou již od velikosti 0,5 cm. Větší trsy vícekrát do roka ochotně a bohatě nasazují poupata a kvetou. Jsou autogamní a občas i kleistogamně mění poupata přímo v plody bez rozvinutí v květy. Jsou krátkověké, vydrží jen několik let. Proto je nutné je ve sbírce udržovat přeroubováním odnoží, tzv. pasážováním.\n\nPěstování pravokořených blosfeldií je obtížné. Vypěstování pravokořenných rostlin z mikroskopických semen je mistrovským kouskem. Klíčenci jsou jen 0,2 mm velcí a první rok před prvním obdobím zimního klidu, které musí přečkat, jsou menší než 1 mm. V podstatě jsou to jen epitelové váčky naplněné vodou s trochou plazmy. I další roky rostou pomalu.\n\n\n"}
{"id": "788668", "url": "https://cs.wikipedia.org/wiki?curid=788668", "title": "Ján Bandžák", "text": "Ján Bandžák\n\nJán Bandžák (22. února 1921 – 12. června 1990) byl slovenský a československý politik, přední funkcionář Strany slobody a poslanec Sněmovny lidu Federálního shromáždění za normalizace.\n\nV roce 1954 patřil Bandžák mezi odpůrce politiky tehdejšího předsedy Strany slobody Vincenta Pokojného. Ten se totiž tehdy rozhodl iniciovat aktivnější politiku strany, včetně plánu na nábor nových členů. Bandžák se proti tomu vyslovil s tím, že hrozí proniknutí ľudáckých živlů do strany. Pokojný byl pak na nátlak stranické opozice i KSČ sesazen z předsednické funkce.\n\nPoté, co v říjnu 1972 zemřel poslanec Ľudovít Hanúsek, byly ve volebním obvodu Holíč vypsány doplňovací volby, Bandžák byl zvolen a od března 1973 zasedal ve Sněmovně lidu Federálního shromáždění. Ve FS setrval do konce funkčního období, tedy do voleb roku 1976.\n\nV roce 1972 byl na 3. slovenské konferenci Strany slobody zvolen vedoucím tajemníkem této strany (vystřídal na tomto postu zesnulého Ľudovíta Hanúska. Na 4. slovenské konferenci Strany slobody v roce 1978 byl ovšem z této funkce sesazen a v roce 1979 vyloučen ze strany.\n\n"}
{"id": "788669", "url": "https://cs.wikipedia.org/wiki?curid=788669", "title": "Seznam rozhleden v Pardubickém kraji", "text": "Seznam rozhleden v Pardubickém kraji\n\nSeznam rozhleden v Pardubickém kraji představuje výčet rozhleden a vyhlídkových věží, které se nachází v Pardubickém kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "788676", "url": "https://cs.wikipedia.org/wiki?curid=788676", "title": "Tyršovy sady (Pardubice)", "text": "Tyršovy sady (Pardubice)\n\nTyršovy sady jsou městský park v Pardubicích. Park byl vybudován pod valy Pardubického zámku jako místo konaní celostátní Výstavy tělovýchovy a sportu, která se ve městě uskutečnila roku 1931. Pojmenován je po Miroslavu Tyršovi.\n\nV místě dnešních Tyršových sadů byl původně pernštejnský náhon, roku 1910 zasypaný a přeměněný v mokré louky, které každoročně zaplavovala povodeň. V roce 1931 se ve městě konala celostátní Výstava tělovýchovy a sportu, která se stala podnětem k přeměně okolí zámku ve výstavní park o ploše 70 510 m2. V něm byly umístěny desítky funkcionalistických výstavních pavilonů. Kvůli výstavě byly navíc nedaleko parku postaveny Letní stadion, Hotel Grand a Umělecko-průmyslové muzeum. Po skončení výstavy areál výstaviště dále sloužil jako městský park pro společenské vyžití. Například v Rotundě u jezírka se až do 60. let konaly taneční večery (poslední budovy výstaviště byly odstraněny roku 1977).\n\nKolem roku 1970 se uskutečnila rekonstrukce parku podle projektu architekta ing. Vaňka. V parku rostlo na 150 taxonů dřevin, často ve více varietách, vznikla i naučná stezka. Po vzniku městských obvodů v 90. letech péče o dřeviny poklesla a park postupně upadal. Po roce 2000 se objevují snahy o jeho obnovu.\n\nV roce 2014 začala obsáhlá revitalizace parku.\n\nRevitalizace má parku vrátit jeho původní funkci, tedy vytvořit z komplexu pod pardubickým zámkem opět místo zajímavé pro širokou veřejnost. Návrh revitalizace počítá s tím, že podzámecký park bude sloužit všem generacím, bude přátelský, bezbariérový a bezpečný. Po revitalizaci má být místem pro odpočinek, relaxační aktivity a hry, různé kulturní aktivity či zajímavá setkání. Tento projekt byl ovšem již od svého zahájení kritizován místními občanskými iniciativami, které zpochybňovaly jednak rozsah kácení v parku, později ale i ekonomické aspekty celého projektu (cenu i budoucí provozní náklady) a jeho celkovou koncepci. Pod tlakem aktivistů nakonec došlo k významné redukci počtu kácených stromů, nicméně základní koncepce návrhu autora Ing. et Ing. Tomáše Jiránka zůstala zachována. \n\n"}
{"id": "788677", "url": "https://cs.wikipedia.org/wiki?curid=788677", "title": "Andrej Barčák", "text": "Andrej Barčák\n\nAndrej Barčák (19. ledna 1920 Mlynky – 23. července 1984 Praha) byl slovenský a československý báňský inženýr, ředitel podniků, politik Komunistické strany Slovenska, poslanec Sněmovny lidu Federálního shromáždění za normalizace a ministr zahraničního obchodu ČSSR.\n\nNarodil se v obci Mlynky na středním Slovensku do početné rodiny báňského úředníka. V letech 1938–1942 studoval na báňské akademii v maďarské Soproni. Od roku 1943 pracoval jako důlní inženýr v severním Sedmihradsku (tehdy součást Maďarska). V roce 1947 se vrátil do Československa. Roku 1948 získal na Vysoké škole báňské v Ostravě titul inženýra. Působil v rudných dolech na Slovensku, v letech 1951–1955 na postu hlavního inženýra \"Spišských železorudných dolů\", n. p.\nAngažoval se i politicky. Od roku 1955 vedl oddělení rudného hornictví na ministerstvu hutního průmyslu v Praze. V letech 1957–1963 byl náměstkem ministra. V letech 1963–1969 zastával post ředitele n. p. \"Slovenské magnezitové závody\". V třetí vládě Oldřicha Černíka v letech 1969–1970 byl státním tajemníkem v ministerstvu zahraničního obchodu, které tehdy vedl František Hamouz. V letech 1970–1981 se pak sám stal ministrem zahraničního obchodu ČSSR v první vládě Lubomíra Štrougala, druhé vládě Lubomíra Štrougala a třetí vládě Lubomíra Štrougala. Byl jednou z hlavních osobností určování ekonomické politiky normalizačního Československa.\n\nV letech 1964–1968 se uvádí jako účastník zasedání Ústředního výboru Komunistické strany Slovenska. Ve volbách roku 1971 zasedal do Sněmovny lidu (volební obvod Západoslovenský kraj). Mandát obhájil ve volbách roku 1976 (obvod Nové Zámky) a ve FS setrval do konce funkčního období, tedy do voleb roku 1981.\n\nPo skončení své ministerské dráhy byl ještě v letech 1981–1983 velvyslancem ČSSR v Maďarsku. Roku 1966 mu byl udělen Řád práce a v roce 1980, k životnímu jubileu, Řád republiky.\n\nJeho syn Andrej Barčák mladší (* 1946) byl ministrem zahraničního obchodu Československa v letech 1989–1990.\n\n"}
{"id": "788679", "url": "https://cs.wikipedia.org/wiki?curid=788679", "title": "Mituva (přítok Lėvuo)", "text": "Mituva (přítok Lėvuo)\n\nMituva je řeka 3. řádu na severovýchodě Litvy, v okrese Kupiškis, levý přítok řeky Lėvuo, do které se vlévá v přehradní nádrži Kupiškio tvenkinys u vsi Bagdonys, 8,5 km severně od okresního města Kupiškis, 119,3 km od jejího ústí do Mūši. Pramení v samotě Kepuriškis, 4 km jihovýchodně od městečka Skapiškis, nedaleko severně od železniční trati Šiauliai - Panevėžys - Kupiškis - Rokiškis - Daugavpils. Teče zpočátku severozápadním směrem, protéká městečkem Skapiškis, v něm malým jezerem \"Skapiškio ežeras\" (plocha: 2,2 ha), vzápětí větším jezerem Mituva (plocha: 21,1 ha), po soutoku s řekou Svalia se stáčí k západu, protéká 3 km dlouhým, 80 - 250 m širokým, hlubokým údolím, od vsi Gindviliai začíná meandrovat až do ústí do přehradní nádrže Kupiškio tvenkinys. Kromě zmíněného údolí je říční údolí převážně ploché a široké. Průměrný spád je 107 cm/km. \n\na mnoho dalších bezejmenných levých i pravých přítoků\n\n"}
{"id": "788680", "url": "https://cs.wikipedia.org/wiki?curid=788680", "title": "Jason X", "text": "Jason X\n\nJason X nebo také Jason X: Friday the 13th Part 10 či pouze Friday the 13th Part 10 je americký sci-fi hororový film z roku 2001 režiséra Jamese Isaace. Film je v pořadí 10. dílem v hororové sérii \"Pátek třináctého\".\n\nJe 25. století. Jason Voorhees, masový vrah od jezera Crystal Lake, je chycen a uvězněn v bezpečnostním zařízení, hlídán ostrahou. Avšak najde způsob, jak ostrahu zlikvidovat a zabít všechny okolo. To se mu však povede ještě předtím, než ho mladá policistka uvězní v chladicím boxu. Tam, zmrzlý přetrvá nějakých 450 let, než ho najde tým zkoumající staré artefakty. V tu dobu už dávno lidé na planetě Zemi nežijí, místo toho putují vesmírem za pomocí kosmických lodí. V jedné z nich je Jasonovo zmrzlé tělo převáženo, kde se opět probere k životu a začne vraždit posádku celé lodě. Zbytek, který už o živém Jasonovi ví, je odhodlán se bránit nejrůznějšími způsoby. Když už se konečně zdá, že je rozstřílený Jason totálně zničený, zjišťují, že není zdaleka po všem.\nJason se teď díky nano-technologii probudil do své nové podoby se svou novou zbraní a silou. Zbytku přežívající skupiny nezbývá nic jiného, než loď opustit dřív, než je Jason všechny pozabíjí.\nTento díl nemá návaznost na předchozí devátý díl, kdy byl Jason zničen pomocí rodinné dýky svou vzdálenou příbuznou.\n\n"}
{"id": "788681", "url": "https://cs.wikipedia.org/wiki?curid=788681", "title": "Bžeduch", "text": "Bžeduch\n\nBžeduch (, ) je štít na hlavním hřebeni Velkého Kavkazu. Je vysoký 4270 m, tyčí se nad ledovci Kaškataš, Čalat a Lekzyr. Jeho sousedy jsou směrem na východ Volnaja Ispanija (4200 m), na západ Pik Kavkaz. Z ledovce Kaškataš má charakteristický vzhled díky prohnutému sněhovému hřebenu připomínajícímu sloní chobot.\n\nPrvní výstup na štít vykonali v roce 1903 severním hřebenem Němci Ludwig Distel, Hans Pfann a Georg Leuchs, kteří během německé expedice v roce 1903 vystoupili také na dosud panenský jižní vrchol Ušby.\n\nDnes je Bžeduch populárním vrcholem, na který vede 6 výstupových tras. Nejlehčí je jihovýchodním hřebenem obtížnosti 2B z roku 1935, vrchol obtížnosti představují cesty severozápadní stěnou, klasifikované stupněm 4A.\n\n"}
{"id": "788684", "url": "https://cs.wikipedia.org/wiki?curid=788684", "title": "Gray (příjmení)", "text": "Gray (příjmení)\n\nPříjmení Gray je irského či skotského úvodu, nosí je více osobností:\n\n\n\n"}
{"id": "788694", "url": "https://cs.wikipedia.org/wiki?curid=788694", "title": "Diskografie Chucka Berryho", "text": "Diskografie Chucka Berryho\n\nToto je diskografie rock and rollového hudebníka Chucka Berryho.\n\n\nV roce 1964 nepublikoval časopis Billboard hitparádu R&B singlů. Z tohoto roku jsou zde informace z časopisu Cash Box.\"\n"}
{"id": "788695", "url": "https://cs.wikipedia.org/wiki?curid=788695", "title": "Smlouva Adams-Onís", "text": "Smlouva Adams-Onís\n\nSmlouva Adams–Onís (anglicky \"Adams-Onís Treaty\") z roku 1819, známá též jako \"Transkontinentální smlouva\" nebo \"Koupě Floridy\", byla smlouva mezi Spojenými státy a Španělskem uzavřená v roce 1819, kterou Španělé odevzdali Floridu USA a která stanovila hranici mezi Spojenými státy a Španělskem.\n\nSmlouva vyřešila neustávající hraniční konflikt a byla považována za triumf americké diplomacie. Byla uzavřena v období sporů mezi USA a Španělskem. Stanovení západní hranice USA a odevzdání Floridy bylo výměnou za platební nároky amerických občanů vůči španělské vládě až do výše 5 000 000 dolarů a vzdání se nároku na části Texasu západně od řeky Sabine a dalších španělských oblastí. Smlouva byla vyjednána Johnem Quincy Adamsem, ministrem zahraničních věcí USA během funkčního období prezidenta Jamese Monroea, a španělským ministrem zahraničí Luisem de Onís.\n\nŠpanělsko dlouhou dobu odmítalo nároky USA na koupi Floridy. V roce 1818 ale Španělé prodělávali složitou situaci ve svých koloniích. Země byla vyčerpána boji ve španělské válce za nezávislost a nutně potřebovala rehabilitovat svou důvěryhodnost a přítomnost ve svých koloniích. Hnutí za nezávislost v Střední a Jižní Americe začala požadovat nezávislost na španělské koruně. Země též nebyla ochotna nadále investovat do Floridy a obávala se stability hranice Nového Španělska a Spojených států. Španělsko nemělo prakticky žádnou politickou ani vojenskou přítomnost na Floridě a nebylo schopno zabránit nájezdům Seminolů, kteří pravidelně překračovali hranice a pustošili americké vesnice a farmy.\nV roce 1819 už Španělsko bylo ochotno zasednout k jednacímu stolu, protože ztrácelo držbu svého amerického impéria a jeho západní americké kolonie se začaly bouřit. Zatímco Andrew Jackson v První seminolské válce bojoval proti Seminolům a uprchlým americkým otrokům na území Georgie, postupně je vytlačil na území španělské Floridy. Tam ale také zaútočil na španělské pevnosti, které, podle jeho názoru, pomáhaly nájezdníkům, kteří pustošili americké území.\nS cílem zastavit pustošení amerických osad v Georgii Seminoly, kteří měli své základny ve východní Floridě, U.S. Army podnikala časté výpady na španělské území, včetně tažení v letech 1817–1818, vedeného Andrewem Jacksonem, které se stalo známým jako první seminolská válka. Po jejím skončení Spojené státy kontrolovaly území východní Floridy. Španělé žádali Británii o intervenci, ta však v průběhu vzájemného jednání zamítla pomoc Španělsku. Někteří členové kabinetu prezidenta Jamese Monroa požadovali okamžité odstoupení Andrewa Jacksona, ale Adams zkonstatoval, že tato skutečnost postavila USA do výhodné diplomatické pozice. Adams byl schopen vyjednat příznivé podmínky.\nFlorida se pro Španělsko stala břemenem, protože si nemohlo dovolit poslat na její území osadníky ani vojenské posádky. Madrid se proto rozhodl odstoupit území Spojeným státům prostřednictvím smlouvy Adams-Onis.\n\nSmlouva byla podepsaná 22. února 1819 Johnem Adamsem, ministrem zahraničních věcí, a Luisem de Onís, španělským ministrem zahraničí. Ratifikace byla pozdržena na dva roky, protože Španělsko chtělo použít smlouvu jako podnět k tomu, aby drželo Spojené státy mimo diplomatické podpory hnutím za nezávislost v Jižní Americe. Hned jako smlouva byla podepsána, americký Senát ji jednomyslně ratifikoval, ale z důvodu zablokování smlouvy ze strany Španělska byla nutná nová ratifikace a tentokrát nebyla bez překážek. Henry Clay a další mluvčí v rozpravě požadovali, aby se Španělsko vzdalo Texasu. Tento návrh ale nebyl odsouhlasen Senátem, který ratifikoval smlouvu dne 19. února 1821. Ratifikační listiny byly vyměněny 22. února 1821 a smlouva byla veřejnosti zpřístupněna dne 22. února, dva roky po podepsání smlouvy.\n\nVe Spojených státech byla založena komise, která se v letech 1821 až 1824 zabývala požadavky vůči Španělsku. Žadatele zastupovali významní právníci té doby, například Daniel Webster a William Wirt. Komise během svého působení prozkoumala 1 859 žádostí, které měly původ ve 720 událostech a jako náhradu vyplatila pět milionů dolarů. Smlouva snížila napětí se Španělskem (a po roce 1821 s Mexikem), a byla argumentem pro ty, kteří byli v Kongresu pro snížení vojenského rozpočtu a odmítnutí plánů na modernizaci armády, navrhované ministrem války John C. Calhounem.\nSmlouva byla dodržována oběma stranami, ačkoliv nepřesné mapy v textu smlouvy znamenaly, že hranice mezi Texasem a Oklahomou zůstaly nejasné po většinu 19. století. Americká hranice byla rozšířena v roce 1848 Smlouvou z Guadalupe Hidalgo.\n\nSmlouva byla ratifikována Španělskem v roce 1820 a Spojenými státy v roce 1821 (v tomto období se Spojené státy a Mexiko angažovaly v dlouholeté mexické válce za nezávislost). Španělsko konečně uznalo nezávislost Mexika Smlouvou z Córdoby, podepsanou 24. srpna 1821. Mexiko smlouvu ratifikovalo v roce 1831. V polovině 30. let 19. století ale vypukla kontroverze ohledně Texasu, kdy Spojené státy poukázaly na skutečnost, že řeky Sabine a Netches byly v mapách vyměněny a hranice byla posunuta ve prospěch Mexika. Důsledkem bylo, že hranice Texasu nebyla pevně stanovena až do vyhlášení nezávislosti Texaské republiky v roce 1836 a neodsouhlasena až do Smlouvy z Guadelupe Hidalgo v roce 1848, která ukončila mexicko-americkou válku. Tato smlouva formalizovala odstoupení mexických zemí Alta California a Santa Fe de Nuevo México (současný americký Jihozápad), kromě území známých později jako Gadsdenova koupě.\n\nDalší spor se vyskytl poté, co Texas vstoupil do Unie. Smlouva stanovila hranici mezi nároky Francie na severu a nároky Španělska na jihu. Touto hranicí byla řeka Red až po dosáhnutí stého poledníku na mapě Johna Melishe. Problémem bylo, že na mapě Johna Melishe byl 100. poledník vzdálen přibližně 90 mil na východ od skutečného stého poledníku a řeka Red přibližně 50 mil na východ od stého poledníku. Záležitost nebyla rozhodnuta až do rozhodnutí Nejvyššího Soudu Spojených států v roce 1896, kdy bylo sporné území přičleněno k Oklahomě.\n\n\n"}
{"id": "788696", "url": "https://cs.wikipedia.org/wiki?curid=788696", "title": "Krištof 02", "text": "Krištof 02\n\n__BEZOBSAHU__\n\nKrištof 02 (také \"Krištof 2\", ) je volací znak a všeobecně rozšířené označení vrtulníku a základny letecké záchranné služby v Banskobystrickém kraji na Slovensku. Letecká záchranná služba byla v Banské Bystrici poprvé do provozu uvedena 1. července 1987. Jednalo se o druhou stanici letecké záchranné služby na území Československa, která byla uvedena do provozu. Prvním provozovatelem byl státní podnik Slov-Air, který pro potřeby letecké záchranné služby používal sovětské vrtulníky Mil Mi-8. Později došlo ke změně provozovatele, společnost BEL AIR nasazovala pro leteckou záchrannou službu vrtulníky Mil Mi-2 a Bell 206 a společnost Záchranný systém Slovakia používala stroj Bell 407. V současné době je provozovatelem základny a vrtulníku společnost Air - Transport Europe (ATE), která leteckou záchrannou službu zajišťuje jako nestátní zdravotnické zařízení. Společnost ATE převzala provoz této stanice 15. srpna 2001. Ve stejný den převzala společnost ATE provoz letecké záchranné služby také na stanici Krištof 01 v Bratislavě. Zpočátku používala stroje Mil Mi-2 a PZL Kania, od roku 2004 jsou používány pro leteckou záchrannou službu moderní dvoumotorové vrtulníky Agusta A109K2. Provoz stanice je nepřetržitý.\n\n\n"}
{"id": "788701", "url": "https://cs.wikipedia.org/wiki?curid=788701", "title": "Funky fňuk", "text": "Funky fňuk\n\nFunky fňuk (v originále Funk) je dvacátá první epizoda amerického televizního seriálu \"Glee\". Epizodu napsal Ian Brennan a režírovala Elodie Keene. Poprvé se vysílala na televizním kanálu Fox 1. června 2010 a v den vysílání ji sledovalo 9 milionů diváků. V této epizodě jsou New Directions zastrašeni konkurenčním sborem Vocal Adrenaline. Jesse St. James (Jonathan Groff) se vrací zpět k Vocal Adrenaline a New Directions objevují funk hudbu, protože zjistí, že je slabinou jejich soupeřů. V epizodě zazní cover verze šesti písní, všechny z nich byly vydány jako singly, jsou dostupné ke stažení a dvě z nich se objevily na soundtrackovém albu .\n\nEpizoda získala smíšené reakce od kritiků. Lisa Respers France z CNN a Blair Baldwin ze Zap2it hodnotili epizodu pozitivně. Todd VanDerWerff z The A.V. Club, Tim Stack z Entertainment Weekly a James Poniewozic z Time zdůraznili pokračující problémy se seriálem, zatímco VanDerWerff a Henrik Batallones z BuddyTV označili epizodu jako nastavující epizoda pro poslední epizodu série. Bobby Hankinson z Houston Chronicle dal epizodě více pozitivní reakci, ale pořád shledával epizodu podobnou jako předchozí epizody spolu s Aly Semigran z MTV.\n\nBývalý člen New Directions, Jesse St. James se vrací ke konkurenčnímu sboru Vocal Adrenaline. Předvádí píseň \"Another One Bites the Dust\" v hale McKinley High a poničí posluchárnu New Directions jako postrašení na regionální kolo. Členové New Directions propadnou depresi a vedoucí sboru Will Schuester (Matthew Morrison) se je snaží rozptýlit tím, že je žádá, aby předvedli funková čísla. Quinn (Dianna Agron) zpívá \"It's a Man's Man's Man's World\", aby ventilovala velkou frustraci z toho že je svobodná dospívající matka. Mercedes (Amber Riley) s Quinn sympatizuje a vyzve ji, aby s ní bydlela; později ona, Puck (Mark Salling) a Finn (Cory Monteith) zpívají \"Good Vibrations\" jako jejich vlastní funkové číslo.\n\nWill a Terri (Jessalyn Gilsig) dokončují svůj rozvod. Snaží se s tím vyrovnat a trenérka roztleskávaček Sue Sylvester (Jane Lynch) ho neustále šikanuje, tak se Will rozhodne Sue svést s písní \"Tell Me Something Good\" a pozve ji na schůzku a stojí o to, ponížit ji. Sue odvolává své družstvo roztleskávaček na blížící se národní soutěž a stává se upoutanou na lůžku. Will vidí negativní dopad na roztleskávačky a zjistí, že některé z nich mohou přijít o své vysokoškolské stipendium. Will ví, že zraňování nepřítele ho nepřinutí cítit se lépe a povzbudí ji, aby zde byla pro dívky. Sue se vrátí a vyhraje národní kolo, ale později dává Willovi dvě možnosti: prostor na svoje nové trofeje v posluchárně patřící New Directions anebo aby ji políbil. Když se ji Will už chystá políbit, Sue vycouvá a řekne mu, že trofej bude ve sborové místnosti jako připomínka její nadřazenosti.\n\nK odvetě vandalismu od Vocal Adrenaline se rozhodnou Puck a Finn vyfouknout pneumatiky jejich Range Roverů. Ředitel Figgins (Iqbal Theba) si myslí, že by měli být vyloučeni, ale vedoucí Vocal Adrenaline, Shelby Corcoran (Idina Menzel) s ním nesouhlasí a řekne, že postačí, když chlapci zaplatí způsobené škody. Ona poté doporučuje, že by si vzala peníze z rozpočtu sboru, ale Will namítne, že by sbor zbankrotoval. Finn poté řekne, že on a Puck si seženou práci a Shelby souhlasí. Puck a Finn si seženou práci v Sheets-N-Things, kde pracují pro Terri. Aby vyjádřili nespokojenost v jejich životech, tak Puck, Finn, Terri, zákazník Sandy Ryerson (Stephen Tobolowsky) a zaměstnanec Howard Bamboo (Kent Avenido) zpívají píseň \"Loser\" ve snové sekvenci. Terri zjistí, že ji Finn připomíná Willa, tak se s ním začne přátelit a pomohl mu z jeho úkolem z funkem.\n\nJesse dále láme Rachelino (Lea Michele) srdce, když ji vyláká na parkoviště, kde on a další členové Vocal Adrenaline na ní házejí vejce. Rachel, která je veganka je zoufalá kvůli kuřatům, které zemřely a říká, že má noční můry, že ji pronásledují matky kuřat. Mužští členové New Directions vedeni Puckem nakonec ustoupí od násilné odplaty a místo toho celý sbor předvádí \"Give Up the Funk\", aby předvedli Vocal Adrenaline, že se nebojí jejich šikanování. Jejich vystoupení zastraší jejich soupeře, kteří nebyli nikdy schopni vytvořit funkové číslo.\n\n\n\n\nEpizoda se měla původně vysílat 25. května 2010, ale nakonec se vysílání posunulo kvůli harmonogramu s epizodou \"Teatrálnost\". Tvůrce seriálu Ryan Murphy uvedl, že jsou tři vztahy, které jsou základním kamenem v \"Glee\": ten mezi Finnem a Rachel, Willem a Emmou (Jayma Mays) a Willa a Sue. Willova žena Terri, se v této epizodě vrací do seriálu a zazní zde její první pěvecký výkon.\n\nV epizodě zazní cover verze šesti písní: \"Another One Bites the Dust\" od Queen, \"Tell Me Something Good\" od Rufuse, \"Loser\" od Beck, \"It's a Man's Man's Man's World\" od Jamese Browna, \"Good Vibrations\" od Marky Mark and the Funky Bunch featuring Loleattou Holloway a \"Give Up the Funk (Tear the Roof off the Sucker)\" od Parliament. Všechny z písní, které zazněly v epizodě byly vydány jako singly a jsou dostupné ke stažení. \"Loser\" je první pěveckým výkonem v seriálu a je zahrnuta v deluxe edici na soundtrackovém albu \"\". Píseň \"Give Up the Funk\" se objevila na deluxe i standardní edici alba.\n"}
{"id": "788704", "url": "https://cs.wikipedia.org/wiki?curid=788704", "title": "Lepší pozdě nežli později", "text": "Lepší pozdě nežli později\n\nLepší pozdě nežli později (\"Something's Gotta Give\") je americký hraný film z roku 2003, který režírovala Nancy Meyers podle vlastního scénáře.\n\nHarry Sanborn je stárnoucí hudební producent, který tráví svůj dosavadní život jen v krátkodobých vztazích. Jeho poslední objev je mladá Marin, která s ním jede do plážového domu své matky, kde chtějí stráví svůj první víkend. Jsou zde neočekávaně překvapeni Marinou matkou Ericou, divadelní dramatičkou a její sestrou Zoe, ale rozhodnou se strávit víkend všichni společně. Hned první večer Harry utrpí srdeční infarkt a musí být odvezen do nemocnice. Tam ženy narazí na mladého lékaře Juliana Mercera, který je obdivovatelem divadelních her Ericy. Harry odmítá zůstat v nemocnici a tak stráví několik dní v domě na pláži v péči Ericy. Po několika dnech se Harry rozejde s Marin. Julian využívá návštěv pacienta k tomu, aby se sblížil s Ericou. Také Harry se chce přiblížit dramatičce a při dočasném soužití se mezi nimi vyvine vztah. Ale poté, co se Harry zotaví, ho Erica uvidí s mnohem mladší ženou v restauraci a tak se s ním rozejde. Odděluje se od Harryho, který se na ni nechce vázat a zpracuje své pocity v romantické divadelní komedii. Do jejího života opět vstoupí Julian. O šest měsíců dojde ke společnému setkání v Paříži. Julian a Erica slaví v restauraci její narozeniny a objeví se zde i Harry, který je požádán, aby zůstal. V průběhu společného večera se ukazuje, že mezi ním a Ericou je víc než jen přátelství. Uznává to i Julian, který jim dá čas, aby si uvědomili své pocity. Harry nakonec Erice přizná svou lásku.\nDiane Keaton obdržela za svůj výkon \"Zlatý glóbus\" za nejlepší ženský herecký výkon v komedii a byla nominována na cenu \"Oscar\" za nejlepší herečku v hlavní roli. Jack Nicholson byl nominován na \"Zlatý glóbus\".\n\n"}
{"id": "788710", "url": "https://cs.wikipedia.org/wiki?curid=788710", "title": "Achille Wolf", "text": "Achille Wolf\n\nAchille Wolf, někdy též Achill Wolf (1832 nebo 1834 Vídeň – 3. července 1891 Praha), byl česko-rakouský architekt a stavitel, který působil v Čechách, zejména v Praze. Byl oblíbeným architektem rodin Nosticů a Martiniců) ve Smečně.\n\nNarodil se severočeským rodičům ve Vídni, domovský list měl z Třebívlic. Absolvoval pražskou polytechniku, kde studoval pozemní stavby pod vedením profesora Karla Wiesenfelda. Od Wolfa se naopak zase učili jiní, později známí architekti: např. Václav Weinzettl, Jan Vejrych či Osvald Polívka. Po studiích se vrátil do Vídně, kde se oženil s Friederikou Schuhly (* 1839), s níž měl dceru Marianu. Roku 1868 se usadili v Praze, aby postupně bydleli v blízkosti staveb nebo přímo v domech realizovaných podle Wolfových projektů, například ihned po dostavbě v pražském domě čp.715/II.\n\n\nByl členem a také místopředsedou Spolku architektů a inženýrů. Byl mimo jiné přispěvatelem do Ottova slovníku naučného, kam psal pod značkou \"Wf\".\n\n\n"}
{"id": "788711", "url": "https://cs.wikipedia.org/wiki?curid=788711", "title": "Mistrovství světa v rychlobruslení juniorů 2001", "text": "Mistrovství světa v rychlobruslení juniorů 2001\n\nMistrovství světa v rychlobruslení juniorů 2001 se konalo od 23. do 25. února 2001 v rychlobruslařské hale Kardinge v nizozemském Groningenu. Celkově se jednalo o 30. světový šampionát pro chlapce a 29. pro dívky. Českou výpravu tvořili Miroslav Vtípil a Marcela Kramárová.\n\n"}
